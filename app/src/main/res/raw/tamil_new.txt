அளவற்ற அருளாளனும் மேன்மேலும் கருணை காட்டுபவனுமாகிய அல்லாஹ்வின் பெயரால் (ஓதுகின்றேன்)
எல்லா உலகங்களுக்கும் இறைவனாகிய அல்லாஹ்வுக்கே எல்லாப் புகழும் உரியது.3
(அவன்) அளவற்ற அருளாளன்: மேன்மேலும் கருணை காட்டுபவன்.
(அவன்) தீர்ப்பு நாளில் எஜமான்.4
(இறைவா!) நாங்கள் உன்னையே வணங்குகிறோம்: மேலும் உன்னிடமே உதவி கேட்கிறோம்.5
நீ எங்களை நேரான வழியில் நடத்துவாயாக!6
உன் கோபத்திற்கு ஆளானவர்கள், வழிதவறியவர்கள்7 ஆகியோரின் வழியில் அல்லாமல் நீ அருள் புரிந்தவர்களின் வழியில்8 (நீ எங்களை நடத்துவாயாக). ரு1
அளவற்ற அருளாளனும் மேன்மேலும் கருணை காட்டுபவனுமாகிய அல்லாஹ்வின் பெயரால் (ஓதுகின்றேன்)
அலிஃப் லாம் மீம்1
இதுவே2 முழுமையான வேத நூல். இதில் எவ்வித ஐயமும் இல்லை. இறையச்சம் உடையோருக்கு நேர்வழியினை வழங்கக்கூடியது.
அவர்கள் மறைவானவற்றின் மீது நம்பிக்கை கொள்வர்; தொழுகையினையும் நிலை நாட்டுவர்; நாம் அவர்களுக்கு வழங்கியவற்றிலிருந்து செலவு செய்து கொண்டுமிருப்பர்.
உமக்கு அருளப்பட்டதன் மீதும், உமக்கு முன்னர் அருளப்பட்டதன் மீதும் அவர்கள் நம்பிக்கை கொள்வர். இனிமேல் வரக்கூடிய (வாக்களிக்கப்பட்ட) வற்றின் மீதும் உறுதியாக நம்புவர்.2அ
இவர்கள் தங்கள் இறைவனின் நேர்வழியில் இருப்பவர்கள். இவர்களே வெற்றிக்குரியவர்களும் ஆவர்.
நிராகரித்தவர்களை நீர் எச்சரிக்கை செய்வதும், எச்சரிக்கை செய்யாதிருப்பதும் ஒன்றே. அவர்கள் (தம் நிலையை மாற்றிக் கொள்ளாதவரை) நம்பிக்கை கொள்ள மாட்டார்கள்.
அல்லாஹ் அவர்களின் உள்ளங்களிலும், அவர்களின் காதுகளிலும் முத்திரை இட்டுள்ளான். அவர்களின் கண்களில் திரை உள்ளது. அவர்களுக்கு ஒரு மாபெரும் தண்டனையும் (விதிக்கப்பட்டு) உள்ளது. ரு1
மக்களுள் சிலர் அல்லாஹ்விடத்தும் இறுதி நாளிடத்தும் நாங்கள் நம்பிக்கை வைத்துள்ளோம் என்று கூறுகின்றனர். ஆனால், அவர்கள் ஒருபோதும் நம்பிக்கை கொண்டோர் அல்ல.
அவர்கள் அல்லாஹ்வையும் நம்பிக்கை கொண்டவர்களையும் ஏமாற்ற விரும்புகின்றனர். ஆனால் (உண்மையில்) அவர்கள் தம்மையே ஏமாற்றுகின்றார்கள். அவர்கள் (இதனை) உணர்ந்து கொள்வதுமில்லை.
அவர்களின் உள்ளங்களில் நோயொன்றிருந்தது. பின்னர் அல்லாஹ் அவர்களின் நோயை (மேலும்) அதிகப்படுத்தி விட்டான்.3 அவர்கள் பொய்யுரைத்துக் கொண்டிருந்த காரணத்தால் வேதனையைக் கொடுக்கக் கூடிய தண்டனை அவர்களுக்கு உண்டு.
மேலும் 'பூமியில் குழப்பம் விளைவிக்காதீர்கள்' என்று அவர்களிடம் சொல்லப்பட்டால், நாங்கள் சீர்திருத்தம் செய்பவர்களே என்று அவர்கள் கூறுகின்றனர்.
கவனமாகக் கேளுங்கள்4 நிச்சயமாக இவர்களே குழப்பம் விளைவிப்பவர்கள். ஆனால், இவர்கள் (இந்த உண்மையை) உணர்வதில்லை.
மேலும் (ஏனைய) மக்கள் நம்பிக்கை கொண்டிருப்பது போன்று நீங்களும் நம்பிக்கை கொள்ளுங்கள் என்று அவர்களுக்கு சொல்லப்பட்டால், மூடர்கள் நம்பிக்கை கொண்டிருப்பது போன்று நாங்களும் நம்பிக்கை கொள்ள வேண்டுமா? என்று அவர்கள் கூறுகின்றனர். ஞாபகத்தில் வைத்துக் கொள்ளுங்கள், இவர்களே மூடர்கள்; ஆனால், (இதனை) இவர்கள் அறிவதில்லை.
மேலும் நம்பிக்கை கொண்டவர்களை அவர்கள் சந்தித்தால், நாங்கள் (இந்தத் தூதரின் மீது) நம்பிக்கை கொண்டுள்ளோம் என்று கூறுகின்றனர். தமது தலைவர்களை5 தனிமையில் சந்தித்தால், நிச்சயமாக நாங்கள் உங்களுடன் தாம் இருக்கின்றோம். நாங்கள் (நம்பிக்கை கொண்டவர்களை) ஏளனம் தான் செய்து கொண்டிருக்கின்றோம் என்று கூறுகின்றனர்.
(அவர்களின்) ஏளனத்திற்குரிய தண்டனையை அல்லாஹ் அவர்களுக்கு வழங்குவான்.6 அவர்களுடைய வரம்பு மீறிய செயல்களில் தடுமாறித்திரிய7 அவன் அவர்களை விட்டு விடுவான்.
இவர்கள்தாம் நேர்வழியினை விட்டுவிட்டுத் வழிகேட்டினை தேர்ந்தெடுத்துக் கொண்டவர்களாவர். இதனால் இவர்களுக்குப் பௌதீகமான எந்தப் பயனுமில்லை. இவர்கள் நேர்வழியினையும் பெறவில்லை.
அவர்களின் நிலை நெருப்பை8 மூட்டிய ஒருவனின் நிலையைப் போன்றது. அ(ந்த நெருப்பான)து அவனைச் சுற்றியுள்ள (இடம்) எல்லாவற்றுக்கும் ஒளியூட்டிய போது, அல்லாஹ், அவர்களின் ஒளியை அகற்றி, (பல்வேறு) இருட்களில்9 (எந்த இரட்சிப்பின் வழியையும்) காணமுடியாத நிலையில் அவர்களை விட்டு விட்டான்.
அவர்கள் செவிடர்கள், ஊமையர்கள், குருடர்கள். ஆகவே, அவர்கள் திரும்ப மாட்டார்கள்.
அல்லது (அவர்களின் நிலை) காரிருளும், இடியும், மின்னலும் கொண்ட மேகத்திலிருந்து பொழியும் பெரு மழையைப் போன்றதாகும். அவர்கள் இடியோசையைக் கேட்டு மரணத்திற்கு அஞ்சி தம் விரல்களைக் காதுகளில் திணித்துக் கொள்கின்றனர்.10 அல்லாஹ்வோ நிராகரிப்பவர்களை அழித்து விடுபவனாவான்.
அம்மின்னல் அவர்களின் கண்ணொளியைப் பறித்துக் கொள்ளப் பார்த்தது. அது அவர்களின் மீது மின்னும் போதெல்லாம், அவர்கள் அ(தன் வெளிச்சத்)தில் நடக்கின்றனர். அவர்களை இருள் சூழும் போது, நின்று விடுகின்றனர். அல்லாஹ் நாடினால் நிச்சயமாக அவர்களின் கேள்விப் புலனையும் அவர்கள் பார்க்கும் சக்தியினையும் போக்கி விடுவான்.11 (தான் நாடுகின்ற) எல்லாவற்றின் மீதும் அல்லாஹ் நிச்சயமாக முழுமையான ஆற்றல் பெற்றவனாவான். ரு2
மக்களே! நீங்கள் உங்களையும் உங்களுக்கு முன்னிருந்தோரையும் படைத்த உங்களுடைய இறைவனை மட்டும் வணங்குங்கள். அதனால் நீங்கள் (எல்லாவித ஆபத்துகளிலிருந்தும்) தப்பித்துக் கொள்ளலாம்.
உங்களுக்கு பூமியை விரிப்பாகவும், வானத்தைக் கூரையாகவும் அமைத்தவன் (அவனே). மேகங்களிலிருந்து12 தண்ணீரையும் (அவன்) இறக்கினான்) பின்னர் இ(ந்)த (த் தண்ணீரி)ன் மூலம் பல கனி வகைகளை உணவாகவும் உங்களுக்கு வெளிப்படுத்தினான். ஆகவே, நீங்கள் தெரிந்து கொண்டே அல்லாஹ்வுக்கு இணைகளை ஏற்படுத்தாதீர்கள்.
மேலும் நாம், நம் அடியாருக்கு இறக்கிய(வேதத்)தில் நீங்கள் (எவ்வித) ஐயம் கொண்டிருந்தாலும், நீங்கள் உண்மையாளர்களாயின், இது போன்ற ஓர் அதிகாரத்தைக் கொண்டு வாருங்கள். மேலும் அல்லாஹ் அல்லாத உங்களுடைய உதவியாளர்களையும் (உங்கள் உதவிக்காக) அழைத்துக் கொள்ளுங்கள்.
நீங்கள் (அவ்வாறு) செய்யவில்லையாயின் – உங்களால் ஒரு போதும் அவ்வாறு செய்யவே இயலாது - மனிதர்களும் கற்களும்13 எரிபொருளாயிருக்கும் நெருப்பிலிருந்து தவிர்ந்து கொள்ளுங்கள். அது நிராகரிப்பவர்களுக்காக ஆயத்தம் செய்யப்பட்டுள்ளது.
மேலும் நம்பிக்கைக் கொண்டு நற்செயல்கள் புரிகின்றவர்களுக்காகத் தோட்டங்கள் உள்ளன. அவற்றின் கீழே ஆறுகள் ஓடிக்கொண்டிருக்கும்14 என்ற நற்செய்தியினை நீர் (அவர்களுக்குக்) கூறுவீராக. (தோட்டங்களாகிய) அவற்றின் கனிகளிலிருந்து சிறிது அவர்களுக்கு வழங்கப்படும் போதெல்லாம் , இது எமக்கு இதற்கு முன் வழங்கப்பெற்ற அதே (உணவு) தானே என்பர். ஆனால் அவர்களுக்கு அ(ந்த உணவான)து ஒத்ததாகக் கொண்டு வரப்படும். மேலும் (தோட்டங்களாகிய) அவற்றில் அவர்களுக்கு தூய துணைவர்களும்15 உண்டு. அவர்கள் (தோட்டங்களாகிய) அவற்றினுள்ளே (என்றென்றும்) வாழ்ந்து வருவர்.
அல்லாஹ் , ஒரு கொசுவையோ அல்லது அதைவிடச் சிறியதையோ உவமையாகக் கூறத் தயங்குவதில்லை.16 நம்பிக்கைக் கொண்டவர்கள் இது தம் இறைவனிடமிருந்து (வந்து)ள்ள உண்மை என்று தெரிந்து கொள்வர். நிராகரித்தவர்களோ அல்லாஹ், இவ்வுவமையினால் நாடுவது(தான்) என்ன? என்று கூறுவர். (உண்மையான விஷயம் என்னவென்றால்) அவன் (மக்களில்) பெரும்பாலானவர்களை வழிதவறியவர்கள்17 என்று இ(ந்)த(க் குர்ஆ)ன் மூலம் முடிவு செய்கின்றான். மேலும், (மக்களில்) பெரும்பாலானவர்களுக்கு  இ(ந்)த(க் குர்ஆ)ன் மூலம் நேர்வழியினை வழங்குகின்றான். அவன், இதன் மூலமாக கட்டுப்படாதவர்களைத் தவிர வேறெவரையும் வழிதவறியவர்கள்18 என்று முடிவு செய்வதில்லை.
அவர்கள் அல்லாஹ்வின் ஒப்பந்தத்தை அதனை உறுதிப்படுத்திய பின்னர் முறித்து விடுகின்றனர். மேலும் இணைத்து வைக்குமாறு அல்லாஹ் கட்டளையிட்டிருந்ததைத் துண்டித்து விடுகின்றனர். பூமியில் குழப்பமும் விளைவிக்கின்றனர். இவர்களே நஷ்டமடைபவர்கள்.
(மக்களே!) நீங்கள் எவ்வாறு அல்லாஹ்வை நிராகரிக்கின்றீர்கள்? நீங்கள் உயிரற்றவர்களாக இருந்தீர்கள். அவன் உங்களுக்கு உயிர் கொடுத்தான். பிறகு (ஒரு நாளில்) அவன் உங்களுக்கு மரணத்தை கொடுப்பான். பின்னர் உங்களை உயிர்பிப்பான். இதன் பிறகு நீங்கள் அவனிடமே கொண்டு செல்லப்படுவீர்கள்.
அ(ந்த இறை)வனே பூமியிலுள்ள எல்லாவற்றையும் உங்களு(டைய நலனு)க்காகத் படைத்தான். பின்னர் அவன் வானங்களின்19 பக்கம் கவனம் செலுத்தி, அவற்றை ஏழு வானங்களாக முழுமைப்படுத்தினான்.20 அவன் எல்லாவற்றையும் நன்கு அறிந்தவன். ரு3
மேலும் உம் இறைவன் வானவர்களிடம், நிச்சயமாக நான் பூமியில் ஒரு பிரதிநிதியை ஏற்படுத்தப் போகிறேன் என்று கூறிய (அந்த நேரத்தை மனிதனே! நீ நினைத்துப் பார் அப்)போது, அதில் குழப்பம் செய்து இரத்தம் சிந்தக் கூடியவர்களையும் படைக்கப்போகிறாயா?21 நாங்கள் உன்னைப் புகழ்ந்து, உன் தூய்மையை(யும்) எடுத்துரைக்கிறோம். மேலும் உமது எல்லா மேன்மைகளையும் ஒப்புக் கொள்கிறோம் என்று அவர்கள் கூறினார்கள். (அதற்கு அல்லாஹ்வாகிய) அவன், நீங்கள் அறியாததை நிச்சயமாக நான் அறிவேன் என்று கூறினான்.
மேலும் (அல்லாஹ்) ஆதமுக்கு எல்லாப் பெயர்களையும் கற்றுக் கொடுத்தான். பின்னர் அ(ப்பெயர்களுக்குரிய)வற்றை22 வானவர்களின் முன் எடுத்துக் காட்டி, நீங்கள்கூறிக்23 கொண்டிருப்பது சரி என்றால், இவற்றின் பெயர்களை என்னிடம் சொல்லுங்கள்24 என்றான்.
நீ குறைகளற்ற (தூய)வன், நீ எங்களுக்குக் கற்பித்ததைத் தவிர வேறெதுவும் எங்களுக்கு தெரியாது. நீயே, நிச்சயமாக முழுமையான அறிவுடையவனும், (ஒவ்வொரு சொல்லிலும், செயலிலும்) ஞானத்தை கவனத்தில் கொள்பவனுமாவாய்  என்று அவர்கள் கூறினர்.
(இதற்கு அல்லாஹ்) ஆதமே! இ(ந்த வான)வர்களுக்கு இவற்றின் பெயர்களைக் கூறுங்கள் என்றான். பின்னர் அவர் (அதாவது ஆதம்) அவர்களுக்கு அவற்றின் பெயர்களைக்25 கூறிய போது நிச்சயமாக நான் வானங்கள், பூமி ஆகியவற்றின் மறைவானவற்றை அறிவேன். நீங்கள் வெளியிடுகிறதையும், மறைக்கிறதையும் அறிவேன் என்று நான் உங்களிடம் கூறவில்லையா என்றான்.
மேலும் ஆதமுக்குக் கீழ்ப்படியுங்கள்26 என்று நாம் வானவர்களிடம் கூறிய நேரத்தையும் (நினைத்துப் பாருங்கள்). இதற்கு அவர்கள் கீழ்படிந்தார்கள். ஆனால்27 இப்லீஸ் (கீழ்ப்படியவில்லை). அவன் மறுப்பு தெரிவித்து இறுமாப்புடன் நடந்து கொண்டான். அவன் ஏற்கனவே நிராகரிப்பவர்களைச் சேர்ந்தவனாக இருந்தான்.
மேலும் நாம் (ஆதமிடம்) ஆதமே! நீரும் உமது மனைவியும் இத்தோட்டத்தில் வாழுங்கள். இதில் எங்கிருந்து வேண்டுமாயினும் தாராளமாக உண்ணுங்கள். ஆனால் இந்த மரத்தினை நெருங்காதீர்கள். அவ்வாறு செய்தால் நீங்கள் அநீதி இழைத்தவர்களைச் சார்ந்தவர் ஆவீர்கள் என்று கூறினோம்.
மேலும் ஷெய்த்தான் இதன் மூலம் (இம்மரத்தின் மூலம்) அவ்விருவரையும் (அவர்களின் அந்தஸ்திலிருந்து) விலக்கி விட்டான். (இவ்வாறு) அவன் அவர்கள் இருந்த நிலையிலிருந்து அவர்களை வெளியாக்கி விட்டான். எனவே நாம் (அவர்களிடம் இங்கிருந்து) வெளியேறி விடுங்கள் என்று கூறினோம். உங்களுள் சிலர் சிலருக்குப் பகைவர் ஆவீர்கள். (குறிப்பிட்ட) ஒரு காலம் வரை இதே பூமியில் உங்களுக்கு வாழுமிடம், வாழ்க்கைக்குத் தேவையான பொருள்களும் (ஏற்படுத்தப்பட்டு) உள்ளன (என்பதை நினைவில் கொள்ளுங்கள்.)
இதன் பின்னர் ஆதம் தமது இறைவனிடமிருந்து சில (பிரார்த்தனையைச்) சொற்களை கற்றுக் கொண்டார். (அவற்றிக்கேற்ப பிரார்த்தனையும் செய்தார்) அப்போது அவன் (அதாவது அல்லாஹ் மீண்டும் அருளுடன்) கவனித்தான். நிச்சயமாக அவனே (அடியானின் இன்னல் நேரங்களை)மிகவும் கவனிப்பவனாகவும் மீண்டும் மீண்டும் அருள் புரியக் கூடியவனாகவும் விளங்குகின்றான்.
(அப்போது) நீங்கள் எல்லாரும் இதிலிருந்து வெளியேறுங்கள் என்று நாம் கூறினோம். (மேலும் நினைவிற்கொள்ளுங்கள்) என்னிடமிருந்து உங்களிடம் ஏதாவது நேர்வழி வருமாயின் எனது நேர்வழியினைப் பின்பற்றி நடப்பவர்களுக்கு (எதிர்காலம் பற்றிய) எந்த அச்சமும் இருக்காது. (இறந்த காலம் பற்றி) அவர்கள் துயரம் அடைய மாட்டார்கள்.
மேலும் நிராகரித்து எம்முடைய வசனங்களைப் பொய்ப்படுத்துபவர்கள் நரகத்திற்குரியவர்களேயாவர். மேலும் அவர்கள் அதில் நெடுங்காலம் தங்குவர். ரு4
இஸ்ராயீலின் மக்களே! நான் உங்களுக்கு வழங்கிய எனது அருளை நினைத்துப் பாருங்கள். மேலும் நீங்கள் என்(னுடன் செய்த) ஒப்பந்தத்தை நிறைவேற்றுங்கள். அவ்வாறாயின் நான் உங்களுடன் செய்த ஒப்பந்தத்தை நிறைவேற்றுவேன். மேலும் எனக்கு (மட்டுமே) அஞ்சுங்கள். மீண்டும் (நான் கூறுகிறேன்) எனக்கு (மட்டுமே) அஞ்சுங்கள்.28
மேலும் (இப்போது) நான் இறக்கிய (வேதமாகிய இ)தன்  மீது நம்பிக்கை கொள்ளுங்கள். இது உங்களிடம் உள்ள (வேதத்)தை(யும்) உண்மைப்படுத்துகின்றது. இதனை மறுப்பவர்களுள் நீங்கள் முதல் ஆளாகி விடாதீர்கள். என் வசனங்களை அற்ப விலைக்கு29 விற்காதீர்கள். மேலும் எனக்கு (மட்டுமே) அஞ்சுங்கள். மீண்டும் (நான் கூறுகிறேன்) எனக்கு (மட்டுமே) அஞ்சுங்கள்.
மேலும் நீங்கள் தெரிந்து கொண்டே மெய்யுடன் பொய்யை கலக்கவோ, உண்மையை மறைக்கவோ செய்யாதீர்கள்!
மேலும் தொழுகையை நிலைநாட்டுங்கள், ஸக்காத்து கொடுங்கள். இறைவனை தூய மனத்துடன் வணங்குபவர்களுடன் சேர்ந்து (தூய மனத்துடன்) வணங்குங்கள்.
நீங்கள் (தவ்ராத்) வேதத்தை ஓதிக் கொண்டே, (பிற) மக்களை நன்மை செய்யுமாறு ஏவி உங்களை மறந்து விடுகின்றீர்களா? நீங்கள் சிந்திக்க மாட்டீர்களா?
மேலும் பொறுமை , தொழுகை ஆகியவை மூலம் (அல்லாஹ்விடம்) உதவி தேடுங்கள். நிச்சயமாக பணிவுடையவர்களைத் தவிர (மற்றவர்களுக்கு) இ(ந்த விஷயமான)து கடினமானதாகும்.
அவர்கள் தங்களுடைய இறைவனை சந்திக்கக் கூடியவர்கள் என்றும், தாங்கள் அவனிடமே திரும்பச் செல்லக்கூடியவர்கள் என்றும் உறுதியாக அறிவார்கள்.30 ரு5
இஸ்ராயீலின் மக்களே! நான் உங்களுக்கு வழங்கிய எனது அருட்கொடையையும் நான் உங்களை முழு உலகிலும் மேன்மைப் படுத்தியதையும் நினைத்துப் பாருங்கள்.
மேலும், எவரும் மற்றெவருக்கும் எவ்வித பயனும் அளிக்க முடியாத, எவருடைய பரிந்துரையும் ஏற்றுக்கொள்ளப்படாத, எவரிடமிருந்தும் (எந்த) ஈடும் பெற்றுக் கொள்ளப்படாத (அந்த) நாளுக்கு அஞ்சுங்கள். (அந்நாளில்) அவர்கள் உதவி செய்யப்படவும் மாட்டார்கள்.
மேலும் உங்கள் ஆண்மக்களை கொன்றும், பெண்களை உயிருடன் (வாழ) விட்டும், உங்களுக்கு கொடிய துன்பத்தைக் கொடுத்தும் வந்த ஃபிர்அவ்னின் சமுதாயத்திடமிருந்தும் நாம் உங்களை விடுவித்த நேரத்தை (நினைத்துப் பாருங்கள்) மேலும் அதில் (உங்களுக்கு) உங்கள் இறைவனிடமிருந்து ஒரு பெரும் சோதனை இருந்தது.
மேலும் நாம் உங்களுக்காக கடலைப் பிரித்து31 நாம் உங்களை காப்பாற்றியதையும், நீங்கள் பார்த்துக் கொண்டிருக்கும்போதே ஃபிர்அவ்னுடைய சமுதாயத்தை மூழ்கடித்த (நேரத்)தையும் நினைத்துப் பாருங்கள்.
மேலும் நாம் மூஸாவிடம் நாற்பது இரவுகளுக்கான வாக்குரியதியளித்த நேரத்தையும் (எண்ணிப் பாருங்கள்) அவர் பிரிந்து சென்றதும் நீங்கள் அநீதி இழைத்தவர்களாய்க் காளைக் கன்றை (க் கடவுளாக) ஆக்கிக் கொண்டீர்கள்.
இதன் பின்னரும் நீங்கள் நன்றியுடையவர்களாக இருப்பதற்காக, நாம் உங்களை மன்னித்தோம்.
மேலும் நீங்கள் நேர்வழி பெரும் பொருட்டு, மூஸாவுக்கு நாம் (தவ்ராத் என்னும்) வேதத்தையும், ஃபுர்க்கானையும் (அற்புதங்களையும்) கொடுத்த நேரத்தை நினைத்துப் பாருங்கள்.
மேலும் மூஸா தமது சமுதாயத்திடம், என சமுதாயத்தினரே! நீங்கள் காளைக் கன்றை (வணங்கத்தக்கதாக) ஆக்கி நிச்சயமாக உங்களுக்கு அநீதி இழைத்துக் கொண்டீர்கள். எனவே நீங்கள் உங்களைப் படைத்தவனுக்குப் பணியுங்கள். நீங்கள் உங்க(ள் தீய ஆசை)களையே கொண்டு விடுங்கள்.32 இது உங்களைப் படைத்தவனிடம் உங்களுக்கு மிகவும் நன்மை பயப்பதாகும் என்று சொன்ன நேரத்தையும் (எண்ணிப் பாருங்கள்). (நீங்கள் அவ்வாறு செய்தபோது) அவன் உங்களின் பக்கம் அருளுடன் மீண்டும் கவனம் செலுத்தினான். நிச்சயமாக அவன் (தனது அடியார்களின் பக்கம்) மிகுந்த கவனம் செலுத்தக் கூடியவனும் மேன்மேலும் அருள் செய்யக் கூடியவனுமாவான்.
மூஸாவே! நாங்கள் அல்லாஹ்வை நேருக்கு நேர் பார்க்காதவரை நாங்கள் உம்மிடத்து ஒரு போதும் நம்பிக்கை கொள்ள மாட்டோம் என்று நீங்கள் சொன்ன நேரத்தையும் (எண்ணிப் பாருங்கள்). அப்போது உங்களை ஓர் அழிவிற்குரிய தண்டனை பற்றி கொண்டது. மேலும் நீங்கள் (உங்களது கண்களாலேயே உங்களது செயலின் முடிவை) பார்த்துக் கொண்டிருந்தீர்கள்.
பின்னர் நீங்கள் நன்றியுடையவர்களாய் விளங்குவதற்கு, உங்களுடைய அழிவிற்கு பிறகு உங்களை நாம் எழுப்பினோம்.33
மேலும் உங்கள் மீது மேகங்களை நிழலிடச் செய்தோம். உங்களுக்காக மன்னு’ ‘ஸல்வா’34 வை இறக்கினோம். நாம் உங்களுக்கு வழங்கிய தூய உணவுகளிலிருந்து உண்ணுங்கள் (என்றோம்.) (கட்டளையை மீறிய) அவர்கள் நமக்கு தீங்கிழைக்கவில்லை. மாறாக அவர்கள் தங்களுக்கே தீங்கிழைத்துக் கொண்டனர்.
மேலும் இந்த நகரத்தில்35 நுழையுங்கள், இதில் நீங்கள் விரும்பிய இடத்திலிருந்து தாராளமாக உண்ணுங்கள். (இதன்) வாயிலில் மிக்க பணிவுடன் நுழையுங்கள். (எங்கள்) சுமைகளை எளிதாக்குவாயாக35அ என்று வேண்டிக் கொண்டிருங்கள். (அப்போது) நாம் உங்களுடைய குற்றங்களை முற்றிலும் மன்னித்து விடுவோம். மேலும் நாம் நன்மை செய்பவர்களுக்கு மிகுதியாக வழங்குவோம் என்று நாம் சொன்ன நேரத்தையும் (எண்ணிப் பாருங்கள்.)
பிறகு (அவர்களின் விஷமத்தனத்தைப் பாருங்கள்!) அநீதியாளர்கள் அவர்களிடம் கூறப்பட்டதற்கு முரணாக வேறொரு விஷயத்தை மாற்றி36 (கூறத் தொடங்கி) விட்டனர். அநீதி இழைத்தோர் மீது அவர்கள் கட்டுப்படாததனால் நாம் ஒரு தண்டனையை வானத்திலிருந்து இறக்கி வைத்தோம். ரு6
மேலும் மூஸா தமது சமுதாயத்திற்காகத் தண்ணீர் வேண்டிய நேரத்தையும் நினைத்துப் பாருங்கள். அப்போது நாம் (அவரிடம்) உமது கைத்தடியால் அக்கல்லின்37 மீது அடிப்பீராக என்றோம். இதனால் அதிலிருந்து பன்னிரண்டு நீர் ஊற்றுக்கள் பொங்கியெழுந்தன. ஒவ்வொரு கூட்டத்தினரும் தமது நீரருந்துமிடத்தைத் தெரிந்து கொண்டனர். (அப்போது அவர்களிடம்) அல்லாஹ் வழங்கிய உணவுகளிலிருந்து உண்ணுங்கள்; பருகுங்கள்; குழப்பம் செய்து பூமியில் கேடு விளைவிக்காதீர்கள் (என்று கூறினோம்).
மேலும் மூஸாவே! நாங்கள் ஒரே (வகை) உணவினால் மனநிறைவு கொள்ளமாட்டோம். எனவே நீர் எங்களுக்காக உம்முடைய இறைவனிடத்தில், அவன் எங்களுக்காக பூமியில் விளையும் (சில பொருள்களான) காய்கறிகள், வெள்ளரிக்காய், கோதுமை, மசூர்ப் பருப்பு, வெங்காயம் ஆகியவற்றை முளைப்பிக்கும்படி வேண்டுதல் செய்வீராக என்று நீங்கள் சொன்ன நேரத்தையும் (எண்ணிப் பாருங்கள்). (இதற்கு அல்லாஹ்) மிக உயர்ந்த பொருளுக்குப் பதிலாக மிக தாழ்ந்த பொருளைப் பெற நீங்கள் விரும்புகின்றீர்களா? ஏதாவது ஒரு நகரத்திற்குச் சென்று விடுங்கள். (அங்கு) நீங்கள் கேட்டவை கட்டாயம் உங்களுக்குக் கிடைக்கும் என்று சொன்னான். (அப்போது) அவர்கள் நிலையாக நிரந்தரமான இழிவிற்கும் ஆதரவின்மைக்கும் உள்ளாக்கப்பட்டனர். அவர்கள் அல்லாஹ்வின் கோபத்திற்கும் ஆளாகிவிட்டனர். இதற்கு காரணம், அவர்கள் அல்லாஹ்வின் வசனங்களை நிராகரித்ததும், நபிமார்களை நியாயமின்றி கொலை செய்ய விரும்பியதுமே ஆகும். இ(ந்த பாவமான)து அவர்கள் கட்டுப்படாததாலும் வரம்பு மீறியதாலும் தான் (அவர்களுக்கு) ஏற்பட்டது. ரு7
நம்பிக்கை கொண்டவர்கள், யூதர்கள், கிறித்தவர்கள் மற்றும் சாபிகள் ஆகியோருள் அல்லாஹ்வின் மீதும், இறுதிநாளின் மீதும் (முழுமையான) நம்பிக்கை கொண்டு அதற்கேற்ப நற்செயல் ஆற்றுபவர்களுக்கு நிச்சயமாக அவர்களின் இறைவனிடம் அவர்களுக்குரிய வெகுமதி உண்டு. அவர்களுக்கு (எதிர்காலம் பற்றிய) எந்த அச்சமும் இருக்காது. (இறந்த காலம் பற்றி) அவர்கள் துயரம் அடையமாட்டார்கள்.
மேலும், நாம் உங்களிடம் உறுதியான வாக்குறுதி வாங்கி மலையை உங்களுக்கு மேலே38 உயர்த்திய நேரத்தையும் (எண்ணிப் பாருங்கள்). நாம் உங்களுக்கு கொடுத்ததை உறுதியாகப் பற்றிப் பிடித்துக் கொள்ளுங்கள். மேலும் நீங்கள் இறையச்சம் உள்ளவர்கள் ஆவதற்காக அதிலுள்ளவற்றை ஞாபகத்தில் வைத்துக் கொள்ளுங்கள்38அ (என்றோம்.)
பிறகு இ(வ்வளவு தெளிவான வழிகாட்டாலைப் பெற்ற)தன் பின்னரும் நீங்கள் புறக்கணித்து விட்டீர்கள். அல்லாஹ்வின் அருளும் அவனது கருணையும் உங்கள் மீது இல்லாதிருந்திருப்பின் நிச்சயமாக நீங்கள் நஷ்டத்திற்குரியவராக ஆகியிருப்பீர்கள்.
மேலும் உங்களுள் சப்த் விஷயத்தில் வரம்பை மீறியவர்(களின் முடிவு)களை39 நீங்கள் நன்றாக தெரிந்துள்ளீர்கள். இதனால் நாம் அவர்களிடம், இழிவடைந்த குரங்குகளாக ஆகிவிடுங்கள் என்றோம்.
ஆகவே நாம் இதை அக்கால மக்களுக்கும், அதன் பிறகு வருபவர்களுக்கும், படிப்பினையாகவும் இறையச்சமுடையவர்களுக்கு அறிவுரையாகவும் ஆக்கி விட்டோம்.
மேலும் மூஸா தமது சமுதாயத்திடம் அல்லாஹ் உங்களுக்கு ஒரு மாட்டை அறுக்குமாறு40 கட்டளையிடுகின்றான், என்று கூறியதை நினைவில் கொள்ளுங்கள். (அதற்கு) அவர்கள் நீர் எம்மை ஏளனம் செய்கின்றீரா என்று சொன்னார்கள். நான் (அவ்வாறு செய்து) அறிவீனர்களைச் சேர்ந்தவனாகி விடுவதிலிருந்து அல்லாஹ்விடம் பாதுகாப்பு தேடுகின்றேன் என்று (மூஸா) சொன்னார்.
அ(ந்த மாடான)து எத்தகையது என்பதை உம்முடைய இறைவன் எங்களுக்கு தெளிவாக்குமாறு அவனிடம் எங்களுக்காக வேண்டுதல் செய்வீராக என்று அவர்கள் கேட்டுக் கொண்டனர். அவர் அது கிழடாகவோ இளங்கன்றாகவோ இல்லாத இவற்றிற்கிடையில் முழு வளர்ச்சி அடைந்த பசுவாகும் என்று அவன் கூறுகின்றான். எனவே உங்களுக்கிடப்பட்ட கட்டளையை நிறைவேற்றுங்கள் என்றார்.
அதன் நிறம் என்னவென்று உம்முடைய இறைவன் எங்களுக்குத் தெளிவாக்குமாறு அவனிடம் எங்களுக்காக (மீண்டும்) வேண்டுதல் செய்வீராக என்று அவர்கள் கேட்டுக் கொண்டனர். அது மஞ்சள் நிறப் பசு, அதன் நிறம் மிகவும் கெட்டியானது. (மேலும்) காண்பவர்களுக்கு அது மகிழ்ச்சியளிக்கும் என்று அவன் கூறுகின்றான் என்றார்.
அது  எத்தகையதென்று உம்முடைய இறைவன் எங்களுக்குத் தெளிவாக்குமாறு அவனிடம் எங்களுக்காக (மீண்டும்) வேண்டுதல் செய்வீராக. இவ்வகை பசுக்கள் (எல்லாம்) ஒன்றுபோல் எங்களுக்குத் தோன்றுகின்றன. அல்லாஹ் நாடினால் நாங்கள் நிச்சயம் நேர்வழியினை ஒப்புக் கொள்வோம் என உறுதி கொள்ளுங்கள் என்று அவர்கள் கூறினர்.
அவர், (மூஸா) அந்த மாடு நுகக்காலில் பூட்டப்படாததன் காரணமாக நிலத்தை உழுவதற்கோ, வயலுக்கு நீர் இறைப்பதற்கோ பயன்படுத்தப்படாது. முற்றிலும் ஆரோக்கியமானது, வடுவில்லாதது; ஒரே சீரான நிறம் கொண்டது என்று அவன் கூறுகிறான் என்றார். அவர்கள், இப்போது தான் நீர் (எங்களுக்கு) உண்மையை விளக்கிச் சொன்னீர் என்று கூறி, அதனை அறுத்தனர். ஆயினும் அவர்கள் அவ்வாறு செய்ய ஆயத்தமாக இருக்கவில்லை. ரு8
மேலும் நீங்கள் ஒரு மனிதரைக் கொன்ற(தாக வாதித்து)41 பின்னர் அது குறித்துக் கருத்து வேறுபாடு கொண்ட நேரத்தை (எண்ணிப் பாருங்கள்.) ஆனால் அல்லாஹ்வோ நீங்கள் மறைத்து வைத்ததை வெளிப்படுத்தக் கூடியவனாவான்.
அப்போது நாம் கூறினோம்; இ(ச் சம்பவத்)தை (அவ்வுயிர்க்கு நேர்ந்த இது போலும்) வேறு சில சம்பவங்களுடன் ஒப்பிட்டுப் பாருங்கள். (அப்போது உண்மை புரிந்து விடும்). இவ்வாறே அல்லாஹ் இறந்தவர்களுக்கு உயிர் கொடுக்கின்றான். நீங்கள் அறிந்து கொள்ளும் பொருட்டு, அவன் தனது அடையாளங்களை உங்களுக்குக் காட்டுகின்றான்.42
இதன் பின்னர் உங்கள் உள்ளங்கள் கடினமடைந்து, அவை கற்களைப் போன்று அல்லது அவற்றை விடக் கடினமானவையாக ஆகி விட்டன. நிச்சயமாக சில கற்கள் உள்ளன. அவற்றிலிருந்து ஆறுகள் பொங்கி ஓடுகின்றன. இன்னும் சில (கற்கள்) உள்ளன. அவை உடைந்தால் அவற்றிலிருந்து நீர் ஓடும். அவ்வுள்ளங்களுள் சில உள்ளன.அவை இறையச்சத்தால் (மன்னிப்புக்கோரி) விழுந்து விடுகின்றன.43 நீங்கள் செய்து கொண்டிருப்பது பற்றி அல்லாஹ் ஒரு போதும் கவனமற்றவன் அல்லன்.
(யூதர்களாகிய) அவர்களுள் ஒரு பிரிவினர் அல்லாஹ்வின் சொல்லைக் கேட்டு அதனை புரிந்த பின்னரும் அ(ந்)த(க் கருத்தி)னை  புரட்டுபவர்களாய் இருக்க, (முஸ்லிம்களே!) அவர்கள் உங்க(ள் சொற்க)ளை நம்புவர் என எதிர்ப் பார்க்கிறீர்களா?. மேலும் அவர்கள் (தங்கள் செயலின் தீய முடிவுகளை நன்கு) அறிகின்றனர்.
மேலும் அவர்கள் நம்பிக்கை கொண்டவர்களைச் சந்தித்தால் , நாங்கள் நம்பிக்கை கொண்டவர்களே எனக் கூறுவர். அவர்கள் ஒருவரையொருவர் தனிமையில் சந்திக்கும் போது, (ஒருவர் மற்றவர் மீது பழி சுமத்தியவாறு) அல்லாஹ் உங்களுக்கு தெளிவாக்கிய விஷயங்களை அவர்களுக்கு கூறுகிறீர்களா? அ(ந்)த (அறிவி)ன் மூலமாக அவர்கள் அல்லாஹ்வுக்கு முன்னால் உங்களுக்கெதிராக சான்றுகளை எடுத்து வைக்கும் நிலை ஏற்படுமே எனக் கேட்கின்றனர்.43அ எனவே, நீங்கள் சிந்திப்பதில்லையா?
அவர்கள் மறைப்பவற்றையும் வெளிப்படுத்துபவற்றையும் அல்லாஹ் நன்கு அறிகின்றான் – என்பது அவர்களுக்குத் தெரியவில்லையா?
மேலும் அவர்களுள் சிலர், கல்வியறிவில்லாதவர்கள்; பொய்யான கருத்துக்களைத் தவிர வேதம் பற்றிய அறிவு அவர்களுக்கு இல்லை; அவர்கள் வெறும் யூகமே கொள்கின்றனர்.
தமது கைகளால் நூலை எழுதி அதன் மூலம் அற்ப விலையைப் பெறுவதற்காக இ(ந்த வேதமான)து அல்லாஹ்விடமிருந்து (வந்து)ள்ளது எனக் கூறுபவர்களுக்கு (கடுமையான) ஆக்கினை உண்டு. அவர்களின் கைகள் எழுதியதற்காகவும் அவர்களுக்கு (கடுமையான) ஆக்கினை உண்டு. அவர்கள் ஈட்டும் பொருளுக்காகவும் அவர்களுக்கு ஆக்கினை உண்டு.
மேலும் ஒரு சில நாள்களைத் தவிர (நரக) நெருப்பு எங்களை ஒரு போதும் தீண்டாது என்று அவர்கள் கூறுகிறார்கள். நீர் (அவர்களிடம்) நீங்கள் அல்லாஹ்விடமிருந்து ஏதாவது வாக்குறுதி பெற்றிருக்கிறீர்களா? அவ்வாறாயின் அவன் ஒரு போதும் தான் வாக்குறுதியை மீற மாட்டான். அல்லது நீங்கள், அல்லாஹ்வைப் பற்றி அறியாததைக் கூறுகின்றீர்களா? என்று கேட்பீராக.
நிச்சயமாக எவர்கள் தீமையைச் செய்து, அவர்களின் பாவம் அவர்களைச் சூழ்ந்து கொள்கிறதோ, அவர்கள் நரகிற்கு உரியவர்கள். அவர்கள் அதிலே நீண்ட காலம் இருப்பர்.
மேலும் நம்பிக்கை கொண்டு நற்செயல்கள் ஆற்றுபவர்கள் சொர்க்கத்திற்கு உரியோர் ஆவர். அவர்கள் அதில் (என்றென்றும்) வாழ்வர். ரு9
மேலும் நாம் இஸ்ராயீலின் மக்களிடம், ‘நீங்கள் அல்லாஹ்வைத் தவிர வேறெதையும் வணங்கக் கூடாது; மேலும் பெற்றோர்கள், உறவினர்கள், அநாதைகள், ஏழைகள் ஆகியோரிடத்து நன்முறையில் நடந்து கொள்ளுங்கள்; மக்களிடம் இனிமையாகப் பேசுங்கள்; தொழுகையை நிலைநாட்டுங்கள்; ஸக்காத்து கொடுங்கள்;’ என்று உறுதியான உறுதி மொழி வாங்கிய நேரத்தை நினைவு கூறுங்கள். பிறகு உங்களுள் சிலரை தவிர ஏனையோர் புறக்கணித்துத் திரும்பி விட்டீர்கள்.
மேலும் நீங்கள் உங்க(ளு)ள் இரத்தத்தைச் சிந்த மாட்டீர்கள் என்றும்44 உங்களுடைய (சமுதாய) மக்களை உங்கள் இல்லங்களிலிருந்து வெளியேற்ற மாட்டீர்கள் என்றும் நாம் உங்களிடம் வாக்குறுதி வாங்கிய நேரத்தை எண்ணிப் பாருங்கள். நீங்கள் அதனை ஏற்றுக் கொண்டு எப்பொழுதும் அதற்குச் சாட்சியாக இருந்திருக்கிறீர்கள்.44அ
அவ்வாறிருந்தும், நீங்களே உங்களுக்கிடையில் ஒருவரையொருவர் கொலை செய்கிறீர்கள். உங்களுல் ஒரு பிரிவினருக்கு எதிராக பாவத்தாலும் அநீதியாலும் உங்களுக்குள் ஒருவர்க்கொருவர் (அவர்களின் எதிரிகளுக்கு) உதவி செய்தவாறு அவர்களை அவர்களின் வீடுகளிலிருந்து வெளியேற்றுகிறீர்கள். அவர்களை வெளியேற்றுவது உங்களுக்கு விலக்கப்பட்டிருந்தும் (அதைச் செய்து விட்டு) அவர்கள் உங்களிடம் கைதிகளாக (உதவியை நாடி உங்களிடம்) வரும் போது அவர்களுக்கு ஈட்டுத் தொகை கொடுத்து விடுதலை செய்கிறீர்கள். நீங்கள் வேதத்தின் ஒரு பகுதியில் நம்பிக்கை வைத்து, மற்றொரு பகுதியை மறுக்கிறீர்களா? எனவே உங்களுள் இவ்வாறு செய்பவர்களுக்கு இவ்வுலக வாழ்க்கையில் இழிவைத் தவிர வேறு என்ன கூலி உள்ளது? மறுமை நாளிலும் அவர்கள் மிகக் கடுமையான தண்டனைக்குத் திருப்பிக் கொண்டு செல்லப்படுவர். மேலும் நீங்கள் செய்வதைப் பற்றி அல்லாஹ் அறியாதவன் அல்லன்.
இவர்களே, மறுமையை விட இவ்வுலக வாழ்க்கைக்கு முன்னுரிமை கொடுத்தவர்களாவர். எனவே அவர்களுக்குத் தண்டனை எளித்தாக்கப்பட மாட்டாது. அவர்களுக்கு (எவ்வகையிலும்) உதவியும் செய்யப்பட மாட்டாது. ரு10
மேலும் நிச்சயமாக நாம் மூஸாவுக்கு வேதத்தை வழங்கினோம். மேலும் அவருக்குப் பிறகு (நீங்கள் அறிந்திருந்த அந்தத்) தூதர்களை45 (அவரது) அடிச்சுவட்டில் நாம் அனுப்பி வைத்தோம். மேலும் மர்யத்தின் மகன் ஈஸாவுக்கு நாம் மிகத் தெளிவான அடையாளங்களைக் கொடுத்து, தூய ஆவியைக் கொண்டு அவருக்கு வலுவூட்டினோம். (ஆனால் நீங்கள் அனைவரும் எதிர்த்தீர்கள்.) உங்கள் உள்ளம் விரும்பாததை ஒரு தூதர் உங்களிடம் (போதனையாகாக்) கொண்டு வந்த போதெல்லாம், நீங்கள் கர்வம் கொண்டீர்கள். எனவே, சிலரை பொய்யராக்கி சிலரைக் கொல்ல (முயல)வில்லையா?
மேலும் எங்கள் உள்ளங்கள் திரையிட்டு மூடப்பட்டுள்ளன என்று அவர்கள் கூறுகின்றனர். அவ்வாறு அன்று (என்பதையும் நாம் அறிவோம்). அல்லாஹ் அவர்களை அவர்களின் நிராகரிப்பின் காரணமாக சபித்துள்ளான். எனவே அவர்கள் மிகக் குறைவாகவே நம்பிக்கை கொள்கின்றனர்.
அவர்களிடமுள்ளதை (முன்னறிவிப்புகளைக் கொண்ட வேதத்)தை உண்மைப் படுத்தக் கூடிய ஒரு வேதம் அல்லாஹ்விடத்திலிருந்து அவர்களிடம் வந்த போது அவர்கள் இதற்கு முன்னர் (அல்லாஹ்விடம்) நிராகரிப்பவர்களின் மீது வெற்றியை வேண்டுபவர்களாய் இருந்தனர். அவ்வாறிருந்தும் அடையாளம் கண்டு கொண்ட அந்த விஷயம் வந்தபோது அவர்கள் அதை நிராகரித்து விட்டனர். எனவே அத்தகு நிராகரிப்பாளர்கள் மீது அல்லாஹ்வின் சாபம் உண்டு.
அவர்கள் தங்கள் ஆன்மாக்களை விற்றுப் பெற்றுக் கொண்டது மிகத் தீயதாகும். அதாவது அல்லாஹ் தன் அருளை தன் அடியார்களில் தான் விரும்பியவர்களின் மீது இறக்கி வைத்தலில் காழ்ப்புணர்ச்சி கொண்டு, அல்லாஹ் அருளியதை மறுத்தனர். எனவே கோபத்திற்கு ஆளாகி விட்டனர். மேலும் இத்தகு நிராகரிப்பவர்களுக்கு இழிவைத் தரும் தண்டனை (விதிக்கப்பட்டு) உள்ளது.
மேலும் அல்லாஹ் இறக்கியதன் மீது நம்பிக்கை கொள்ளுங்கள் என்று அவர்களுக்குச் சொல்லப்பட்டால் எங்களுக்கு இறக்கப்பட்டதன் மீது நாங்கள் நம்பிக்கை கொண்டுள்ளோம் என்று அவர்கள் கூறியவாறு அதன் பிறகு இறங்குவதை அவர்கள் மறுக்கின்றனர். ஆனால் அது அவர்களிடம் உள்ளதை மெய்ப்பிக்கக்கூடிய உண்மையாகும். நீங்கள் நம்பிக்கை கொண்டவர்களாயின் இதற்கு முன் அல்லாஹ்வின் நபிமார்களை ஏன் கொலை செய்ய முயன்றீர்கள் என்று நீர் (அவர்களிடம்) கூறுவீராக.
நிச்சயமாக மூஸா உங்களிடம் தெளிவான அடையாளங்களுடன் வந்தார். அப்படியிருந்தும் அவருக்குப் பிறகு (அதாவது அவர் மலைக்குச் சென்ற பிறகு) நீங்கள் அநீதி இழைப்பவர்களாய் (இறைவனை விட்டுவிட்டு) ஒரு காளைக் கன்றை (வணங்குவதற்காக) எடுத்துக் கொண்டீர்கள்.
உங்களிடம் உறுதியான உறுதி மொழி வாங்கியதையும், மலையை உங்களுக்கு மேலே46 உயர்த்திய நேரத்தையும் (எண்ணிப் பாருங்கள்.) நாம் உங்களுக்கு வழங்கியதை உறுதியுடன் பற்றிப் பிடியுங்கள். (அல்லாஹ்வுக்குக்) கீழ்படியுங்கள் என்று கூறினோம். நாங்கள் செவியேற்றோம்; ஆனால் கட்டுப்பட மாட்டோம்’ என்று அவர்கள் கூறினார்கள்.அவர்களின் நிராகரிப்பின் காரணமாக, அவர்களின் உள்ளங்களில் கன்றுக்குட்டி(யின் மீதுள்ள பற்று ஆழமாகப்) புகுந்து விட்டது. நீங்கள் நம்பிக்கை கொண்டவர்க(ள் என்று வாதம் செய்பவர்க)ளாயின் , உங்கள் நம்பிக்கை உங்களுக்கு எதைக் கட்டளையிடுகிறதோ அது மிகவும் தீயது என (அவர்களுக்குக்) கூறுவீராக.
அல்லாஹ்விடத்தில் மறுமை வீடு ஏனைய மக்களுக்கின்றி உங்களுக்கு மட்டுமே உரியது என்பதில் நீங்கள் உண்மையாளர்க(ள் என்று வாதம் செய்பவர்க)ளாயின் மரணத்தை47 நாடுங்கள் என்று நீர் (அவர்களிடம்) கூறுவீராக.
அவர்களுடைய கைகள் முன்னர் அனுப்பியவற்றின் (தங்கள் சென்ற காலச் செயல்களின்) காரணமாக ஒரு போதும் அவர்கள் இ(து போன்ற மரணத்)தை நாடமாட்டார்கள். மேலும் அநீதியிழைத்தவர்களை அல்லாஹ் நன்கு அறிபவனாவான்.
நிச்சயமாக அவர்களையும், இணைவைப்பவர்களுள் சிலரையும் மற்றெல்லா மக்களையும் விட நீண்ட நாள் வாழும் பேராசையுள்ளவர்களாக நீர் காண்பீர். தனக்கு ஆயிர வருட வாழ்வு கிடைத்திட வேண்டுமென்று (தான்) அவர்களுள் ஒவ்வொருவனும் விரும்புகின்றான். ஆயினும் அவனுக்கு (நீண்ட) ஆயுள் கொடுக்கப்பட்டாலும் அது அவனை தண்டனையிலிருந்து காப்பாற்றாது. அவர்கள் செய்பவற்றை எல்லாம் அல்லாஹ் பார்த்துக் கொண்டிருக்கின்றான். ரு11
நீர் (அவர்களிடம்) கூறுவீராக; இதற்கு முன்னுள்ளதை உண்மைப்படுத்தக் கூடியதும், நம்பிக்கை கொண்டவர்களுக்கு நேர்வழியாகவும் நற்செய்தியாகவும் திகழ்கின்றதுமான இ(வ்வேதத்)தை , அல்லாஹ்வின் கட்டளைப் படி உமது உள்ளத்தில் இறக்கியதின் காரணத்தால் ஜிப்ரீலுக்கு யார் பகைவராயிருக்கிறார்?
அல்லாஹ்வுக்கும், அவனது வானவர்களுக்கும், அவனது தூதர்களுக்கும், ஜிப்ரீலுக்கும் மீக்காயிலுக்கும், எவர் பகைவராக உள்ளாரோ நிச்சயமாக அத்தகு நிராகரிப்பவர்களுக்கு அல்லாஹ்வும் பகைவனாவான். (என்பதை அவர் நினைவிற் கொள்ளட்டும்.)
நிச்சயமாக நாம் உம்மீது மிகத் தெளிவான அடையாளங்களை இறக்கினோம்.  கட்டுப்படாதவர்களைத் தவிர வேறெவரும் அவற்றை நிராகரிப்பதில்லை.
அவர்கள் ஒப்பந்தம் செய்யும் போதெல்லாம் அவர்களுள் ஒரு பிரிவினர் அதனைத் தூக்கி எறிந்தனர் அதமட்டுமின்றி, அவர்களுள் பெரும்பாலார் நம்பிக்கையின் அருகில் கூட வருவதில்லை (என்பது தீய விஷயமில்லையா?).
அவர்களிடமுள்ள (வேதத்)தை உண்மைப் படுத்தக் கூடிய ஒரு தூதர் அல்லாஹ்விடமிருந்து அவர்களிடம் வந்த போது, வேதம் கிடைக்கப் பெற்றவருள் ஒரு பிரிவினர் அல்லாஹ்வுடைய வேதத்தை எதுவுமே தெரியாதவர்கள் போன்று தமது முதுகுகளுக்குப் பின்னால் எறிந்து விட்டனர்.
மேலும் யூதர்களாகிய அவர்கள் சுலைமானுடைய ஆட்சிக்கெதிராக கலகக்காரர்கள்48 பின்பற்றிய (வழி)தனைப் பின்பற்றுகின்றனர். சுலைமான் நிராகரிக்கவில்லை. ஆயினும் கலகக்காரர்கள் நிராகரித்தனர். அவர்கள் மக்களுக்கு ஏமாற்று வேலைகளைக் கற்று கொடுத்தனர். மேலும் பாபிலோனியாவிலுள்ள ஹாரூத், மாரூத்49 ஆகிய இரு மலக்குகளுக்கு இறக்கப்பட்டதை (பின்பற்றுவதாகவும் கூறுகின்றனர்). ஆனால் அவ்விருவரும் நாங்கள் (இறைவனிடமிருந்து வந்துள்ள) ஒரு சோதனையே. எனவே (எங்கள் கூற்றை) மறுக்காதீர் என்று கூறாமல் எவருக்கும் (எதையும்) கற்றுக் கொடுத்ததில்லை. எனவே அவர்கள் அவ்விருவரிடமிருந்து, ஒருவனுக்கும் அவனுடைய மனைவிக்குமிடையில், வேறுபாட்டை உண்டாக்கக் கூடியதைக் கற்றுக் கொண்டனர்.49அ அவர்கள் அல்லாஹ்வின் கட்டளையினால் அன்றி எவருக்கும் அதன் மூலம் தீங்கு விளைவிக்கவில்லை. (ஆனால் நபிகள் நாயகம் (ஸல்) அவர்களின் பகைவர்களாகிய) இவர்களோ தமக்கு தீங்கு தரக்கூடியவற்றையும் பலன் அளிக்காதவற்றையும் கற்றுக் கொண்டிருக்கின்றனர். இதனை மேற்கொண்டவனுக்கு மறுமையில் எப்பங்கும் கிடையாது என்பதை இம்மக்கள் திட்டவட்டமாக அறிந்துள்ளனர். எப்பொருளுக்கும் பதிலாகத் தம்மையே அவர்கள் விட்டனரோ அப்பொருள் மிகவும் தீயதே. (இதனை) அவர்கள் அறிந்திருந்தால்! (எவ்வளவு நன்றாக இருக்கும்)
மேலும் இவர்கள் நம்பிக்கை கொண்டு இறையச்சத்துடன் செயல்பட்டிருந்தால் அல்லாஹ்விடமிருந்து கிடைக்கும் நற்கூலியே மிகச் சிறந்தது. (இதனை) அவர்கள் அறிந்திருந்தால்! (எவ்வளவு நன்றாக இருக்கும்). ரு12
நம்பிக்கை கொண்டவர்களே! (தூதரை நோக்கி) ‘ராயினா’50 என்று சொல்லாதீர்கள். ‘உன்லுர்னா’ என்று சொல்லுங்கள். மேலும் (அவர் கூறுவதைக் கவனமாகக்) கேளுங்கள். மேலும் நிராகரிப்பவர்களுக்கு வேதனை தரக் கூடிய தண்டனை உண்டு (என்பதை நினவில் கொள்ளுங்கள்).
வேதமுடையவர்களிலிருந்தும், இணைவைப்பவர்களிலிருந்தும் (நம் தூதர்களை) நிராகரித்து விட்டவர்கள், உங்களுக்கு உங்கள் இறைவனிடமிருந்து எவ்வகை நன்மை(யும் வளமும்) இறக்கப்படுவதை விரும்புவதில்லை. அல்லாஹ் தான் விரும்புவோரைத் தனது அருளுக்கு (உரியவராகத்) தேர்ந்தெடுத்துக் கொள்கின்றான். மேலும் அல்லாஹ் மாபெரும் அருள் செய்பவனாவான் (என்பதையும் அவர்கள் மறந்துவிடுகின்றனர்).
எந்தத் தூதுச் செய்தியினையும் நாம் நீக்கினால்51 அல்லது மறக்கடித்தால் அதை விடச் சிறந்ததை அல்லது அது போன்றதை (மீண்டும் உலகில்) நாம் கொண்டு வருகின்றோம். (தான் நாடுகின்ற) ஒவ்வொன்றின் மீதும் அல்லாஹ் முழுமையான ஆற்றல் பெற்றவனாவான் என்பது உமக்குத் தெரியாதா?
வானங்கள்,  பூமியின் ஆட்சி அல்லாஹ்வுக்கே உரியது என்பது உமக்குத் தெரியாதா? அல்லாஹ்வைத் தவிர உங்களுக்கு நண்பனோ உதவி செய்பவனோ எவனுமில்லை.
(இதற்கு) முன்னர் மூஸாவிடம் கேள்விகள் கேட்கப்பட்டது போன்று, நீங்களும் உங்களுடைய தூதரிடத்தில் கேள்வி கேட்க விரும்புகின்றீர்களா? நம்பிக்கைக்குப் பதிலாக நிராகரிப்பை எடுத்துக் கொள்பவன், நேரான வழியிலிருந்து தவறி சென்று விட்டான் (என்பதை மறந்துவிடுகிறீர்கள்).
மேலும் வேதம் வழங்கபெற்றவர்களுள் பெரும்பாலார், தங்களுக்கு உண்மை தெளிவாகத் தெரிந்த பின்னர் தங்களிடமுள்ள பொறாமையினால், நீங்கள் நம்பிக்கை கொண்ட பிறகு உங்களை மீண்டும் நிராகரிப்பவர்களாக மாற்ற விரும்புகின்றனர். எனவே அல்லாஹ் தனது கட்டளையை இறக்கும் வரை நீங்கள் (அவர்களை) மன்னித்து, கண்டும் காணாதது போன்று நடந்து கொள்ளுங்கள். நிச்சயமாக அல்லாஹ் எல்லாவற்றின் மீதும் முழு ஆற்றல் பெற்றவன்.
மேலும் தொழுகையை (நிபந்தனைகளுக்கேற்ப) நிலை நாட்டுங்கள். ஸக்காத்தையும் கொடுங்கள். நீங்கள் உங்களுக்காக முன்கூட்டியே அனுப்பும் நன்மையையே நீங்கள் அல்லாஹ்விடம் பெற்றுக் கொள்வீர்கள். அல்லாஹ் உங்கள் செயல்களை பார்த்துக் கொண்டிருக்கின்றான்.
யூதர்களாகவோ கிறித்துவர்களாகவோ இருப்பவர்களைத் தவிர வேறெவரும் சுவர்க்கத்தில் ஒரு போதும் புக மாட்டார் என்று அவர்கள் (யூதர்களும், கிறித்தவர்களும்) கூறுகின்றனர்.52 இவை அவர்களுடைய வீண் ஆசைகளையாகும். நீங்கள் உண்மையாளர்களாயின் உங்களுடைய (வாதத்திற்குரிய) சான்றைக் கொண்டு வாருங்கள் என நீர் (அவர்களிடம்) கூறுவீராக.
அவ்வாறான்று. எவர் தம்மை அல்லாஹ்விடம் முழுமையாக ஒப்படைத்து நற்செயல் செய்பவராகவும் விளங்குகிறாரோ அவருக்குரிய நற்கூலி அவருடைய இறைவனிடத்தில் உண்டு. அவர்களுக்கு (வருங்காலத்தைப் பற்றிய) எவ்வித அச்சமும் இருக்காது. (இறந்த காலம் பற்றி) அவர்கள் துயரம் அடையமாட்டார்கள்.ரு13
மேலும் கிறித்தவர்கள் (உண்மையான) எதிலும் நிலையாக இல்லை என யூதர்கள் கூறுகின்றனர். யூதர்கள் (உண்மையான) எதிலும் நிலையாக இல்லை எனக் கிறித்தவர்கள் கூறுகின்றனர். ஆயினும் அவ்விருவரும் (ஒரே) வேதத்தை (தவ்ராத்தை) படிக்கின்றனர். இவ்வாறே (ஏனைய) அறிவு இல்லாதவர்களும் அவர்கள் கூறுவது போன்றே கூறினர். எனவே இவர்கள் எதில் கருத்து வேறுபாடு கொண்டுள்ளனரோ, அது குறித்து இவர்களுக்கிடையில் மறுமை நாளில் அல்லாஹ் தீர்ப்பு வழங்குவான்.
அல்லாஹ்வின் பள்ளிகளில் அவனுடைய பெயர் கூறப்படுவதைத் தடுத்து, அவற்றை பாழாக்க முயல்பவனை விட மிகப் பெரிய அநியாயக் காரன் எவன்? அவர்கள் அச்சத்துடனன்றி அவற்றில் நுழைவது முறையானதன்று. அவர்களுக்கு இவ்வுலகில் இழிவு உள்ளது. மறுமையிலும் அவர்களுக்குப் பெருந் தண்டனை உள்ளது.
மேலும் கிழக்கும் மேற்கும் அல்லாஹ்விற்கே உரியன. எனவே நீங்கள் எத்திசையை நோக்கினாலும் அங்கே அல்லாஹ்வின் கவனமிருக்கும். நிச்சயமாக அல்லாஹ் வளமாக வழங்குபவனும் மிக்க அறிந்தவனுமாவான்.
மேலும் அல்லாஹ் (தனக்கென்று) ஒரு மகனை53 உண்டாக்கி கொண்டான் என அவர்கள் கூறுகின்றனர். (அவர்களின் கூற்று சரியன்று.) அவன் தூயவன். இன்னும் கூறுவதாயின் வானங்களிலும், பூமியிலும் உள்ளவை அவனுக்கே உரியன. எல்லாம் அவனுக்கு கட்டுப்பட்டவை.
அவன் வானங்களையும், பூமியையும் (எவ்வித முன்மாதிரியுமின்றி) படைப்பவனாவான். அவன் ஒன்றை (உலகில் தோற்று விக்க) முடிவெடுத்தால் அது குறித்து ஆகுக என்று மட்டுமே கூறுகின்றான். எனவே அது ஆ(கத் தொடங்கு)கிறது.
அறியாதவர்கள், அல்லாஹ் எங்களிடம் ஏன் (நேரடியாகப்) பேசுவதில்லை, அல்லது (ஏன்) எங்களிடம் எந்த அடையாளமும் வருவதில்லை எனக் கூறுகின்றனர். இவ்வாறே இவர்களுக்கு முன்னிருந்தவர்களும் இவர்கள் கூறுவது போன்று கூறினர். இவர்களெல்லாரின் உள்ளங்களும் ஒன்று போல் ஆகிவிட்டன. நாம்,  உறுதியான நம்பிக்கை கொண்டுள்ள சமுதாயத்தினருக்கு54 எல்லாவிதமான அடையாளங்களைத் தெளிவாக விளக்கி விட்டோம் (ஆனால் இவர்கள் ஏற்றுக் கொள்வதில்லை).
நிச்சயமாக நாம் உம்மை உண்மையுடன் நற்செய்தி கூறுபவராகவும் எச்சரிக்கை செய்பவராகவும் அனுப்பியுள்ளோம். நரகிற்கு உரியவர்களைப் பற்றி உம்மிடம் கேட்கப்படமாட்டாது.
நீர் அவர்களின் மதத்தைப் பின்பற்றாதவரை உம்மைக் குறித்து யூதர்களும், கிறித்தவர்களும், ஒரு போதும் திருப்தி கொள்ள மாட்டார்கள். நிச்சயமாக அல்லாஹ்வின் வழியே நேர்வழி எனக் கூறுவீராக. (கேட்பவரே!) உம்மிடம் ஞானம் வந்த பின்னரும் நீர் அவர்களின் விருப்பங்களைப் பின்பற்றினால் அல்லாஹ்விடமிருந்து உமக்கு எந்த நண்பனும் உதவி செய்பவனும் இருக்க மாட்டான்.
எவர்களுக்கு நாம் வேதம் வழங்கியுள்ளோமோ55 அவர்கள், அதனைப் பின்பற்றிய வேண்டிய முறைப்படியே பின்பற்றுகின்றனர். அவர்கள் அதில் (உறுதியாக) நம்பிக்கை கொள்கின்றனர். அதனை மறுக்கின்றவர்களே நஷ்டவாளிகளாவார்.ரு14
இஸ்ராயீலின் மக்களே! நான் உங்களுக்கு வழங்கிய அருட்கொடையையும், எல்லா சமுதாயங்களை56 விட நான் உங்களுக்கு சிறப்பளித்ததையும் நினைத்துப் பாருங்கள்.
எவரும் மற்றெவருக்கும் எவ்வித பயனும் அளிக்க முடியாத, எவரிடமிருந்தும் எந்த ஈடும் ஏற்றுக் கொள்ளப்படாத, எந்தப் பரிந்துரையும் எவருக்கும் பலனளிக்காத ஒரு நாளுக்கு அஞ்சுங்கள். (அந்நாளில்) அவர்கள் உதவி செய்யப்படவும் மாட்டார்கள்.
மேலும் இப்ராஹீம் அவருடைய இறைவன் சில கட்டளைகளைக் கொண்டு சோதித்து, அவற்றை அவர் நிறைவேற்றிய நேரத்தையும் (எண்ணிப் பாருங்கள்). நிச்சயமாக நான் உம்மை மக்களுக்கு இமாமாக்குவேன் (தலைவராக்குவேன்) என்று அவன் கூறினான். என் சந்ததிகளிலிருந்தும் (தலைவர்களை உருவாக்குவாயாக) என்று (இப்ராஹீம்) கேட்டார். (அதற்கு அல்லாஹ் ஆம்! எனினும்) என் வாக்குறுதி அநீதியிழைப்பவர்களைச் சேராது என்று கூறினான்.57
நாம் (கஅபாவாகிய) அந்த வீட்டை, மக்களுக்கு மீண்டும் மீண்டும் ஒன்று கூடும் இடமாகவும்,58 பாதுகாப்பு(க்குரிய இடம்) ஆகவும் ஆக்கிய நேரத்தையும் (எண்ணிப் பாருங்கள்). அடுத்து இப்ராஹீம் நின்ற இடத்தைத் தொழுகைக்குரிய இடமாக ஆக்கிக் கொள்ளுங்கள் (என்றும் கட்டளையிட்டோம்). கஅபாவை ஏழு முறை சுற்றி வருபவர்கள், அதில் தங்கியிருந்து வணங்குபவர்கள், குனிந்தும் சிரம் பணிந்தும் வணங்குபவர்கள் ஆகியவர்களுக்காகத் தூய்மையாக வைத்திருங்கள் என்று நாம் இப்ராஹீமுக்கும் இஸ்மாயீலுக்கும் வலியுறுத்தி கட்டளையிட்டோம்.58அ
என் இறைவா! இதை அமைதி நிறைந்த நகரமாக விளங்கச் செய்வாயாக. இதில் வாழ்பவர்களுள் அல்லாஹ்விடத்தும், வரக்கூடிய நாளிடத்தும் நம்பிக்கை கொள்பவர்களுக்கு (எல்லா வகையான) கனிகளையும் வழங்குவாயாக என்று இப்ராஹீம் கூறிய நேரத்தையும் (எண்ணிப் பாருங்கள்). (இதற்கு அல்லாஹ்) நிராகரிப்பவனுக்கு(ம்) நான் சிறிது காலம் வரை பயன் அளிப்பேன்.  பின்னர் அவனை வழுக்கட்டாயமாக நரகத் தண்டனைக்கு கொண்டு செல்வேன். மேலும் இந்தச் சேருமிடம் மிகத் தீயது.
இப்ராஹீமும் இஸ்மாயீலும் அந்த வீட்டின் அடித்தளங்களை உயர்த்திய நேரத்தையும் (எண்ணிப் பாருங்கள்). (அப்போது அவ்விருவரும்), எங்களுடைய இறைவா! எங்களிடமிருந்து (இப்பணியை) ஏற்றுக் கொள்வாயாக. நிச்சயமாக நீயே நன்கு கேட்கக் கூடியவனும், நன்கு அறியக்கூடியவனுமாவாய் (என்று வேண்டினர்).
எங்களுடைய இறைவா! எங்கள் இருவரையும் உனக்கு கட்டுப்படக்கூடிய (அடிய)வர்களாக விளங்க செய்வாயாக. எங்களுடைய வழித் தோன்றல்களிலிருந்தும் உங்கக்கு கட்டுப்படக்கூடிய, ஒரு சமுதாயத்தை(த் தோற்றுவிப்பாயாக.) எங்களுக்கு (ஏற்ற) எங்களின் வணக்க வழிமுறைகளையும்58ஆ எங்களுக்கு காட்டித் தருவாயாக. எங்களிடத்து (உனது) அருளுடன் கவனம் செலுத்துவாயாக. நிச்சயமாக நீயே மிகுந்த கவனம் செலுத்தக் கூடியவனும் பெருங்கருணைக் காட்டக் கூடியவனுமாவாய் (என்றும் நாங்கள் வேண்டிக் கொள்கின்றோம்).
எங்களுடைய இறைவா! அவர்களுக்கு உங்களது அடையாளங்களை எடுத்தோதி, அவர்களுக்கு வேதத்தையும், ஞானத்தையும் கற்றுக் கொடுத்து, அவர்களைத் தூய்மைப் படுத்தும் ஒரு தூதரை அவர்களிலிருந்தே அவர்களிடம் தோற்றுவிப்பாயாக.59 நிச்சயமாக நீயே வல்லோனும், ஞானமிக்கோனுமாவாய் (என்றும்  நாங்கள் வேண்டிக் கொள்கின்றோம்). ரு15
மேலும் தன்னைத் தானே அழித்துக் கொள்பவனைத் தவிர, வேறெவன் இப்ராஹீமின் மார்க்கத்தைப் புறக்கணிப்பான்? நிச்சயமாக நாம் அவரை (இப்ராஹீமை) இவ்வுலகிலும் தேர்ந்தெடுத்தோம். நிச்சயமாக அவர் மறுமையிலும் நல்லவர்களைச் சேர்ந்தவராக இருப்பார்.
அவருடைய இறைவன் அவரிடம் எமக்கு(க்) கட்டுப்படுவீராக என்று கூறிய போது, அவர் நான் (ஏற்கனவே) எல்லா உலகங்களின் இறைவனுக்குக் கட்டுப்பட்டவனாக இருக்கின்றேன் என்றார்.
மேலும் இப்ராஹீம் தமது மக்களுக்கும், (இவ்வாறே) யஃகூப் (தமது மக்களுக்கும்) எனது மகன்களே! நிச்சயமாக அல்லாஹ் இந்த மார்க்கத்தை உங்களுக்காகத் தேர்ந்தெடுத்துள்ளான். எனவே நீங்கள் (அல்லாஹ்வுக்கு) முற்றிலும் கட்டுப்பட்டு நடக்கின்ற நிலையிலேயே தவிர ஒரு போதும் மரணமடைய வேண்டாம்60 என்று வலியுறுத்தி(க் கூறி)னார்கள்.
யஃகூபிற்கு மரணம் வந்த நேரத்தில் நீங்கள் இருந்தீர்களா? அவர் தமது மகன்களிடத்தில் எனக்குப் பின்னர் நீங்கள் எதனை வணங்குவீர்கள் என்று கேட்ட போது, அவர்கள் உம்முடைய இறைவனும் உம்முடைய மூதாதையர்களான இப்ராஹீம், இஸ்மாயீல், இஸ்ஹாக் ஆகியவர்களின் இறைவனுமாகிய வணக்கித்திற்குரிய அந்த ஒருவனையே நாங்கள் வணங்குவோம்; அவனுக்கே நாங்கள் கட்டுப்பட்டவர்களாக இருக்கிறோம் என்றனர்.
அவர்கள் (தமது சகாப்தத்தை முழுமைப்படுத்தி) மரணமடைந்து விட்ட ஒரு சமுதாயத்தினர். அவர்கள் சம்பாதித்த(இலாபமும் நஷ்டமுமான)து அவர்களுக்கே. நீங்கள் சம்பாதித்த(இலாபமும் நஷ்டமுமான)து உங்களுக்கே. மேலும் அவர்கள் செய்தது பற்றி உங்களிடம் கேட்கப்படமாட்டாது.
மேலும் நீங்கள் யூதர்களாகவோ கிறித்தவர்களாகவோ ஆகி விடுங்கள், அப்போதுதான் நீங்கள் நேர்வழியைப் பெறுவீர்கள் என்றும் அவர்கள் கூறுகின்றனர். (இதை நீர் கேட்பீரா?) அவ்வாறு அன்று. எப்பொழுதும் இறைவனைச் சார்ந்திருந்த இப்ராஹீமின் மார்க்கத்தை(ப் பின்பற்றுங்கள்). அவர் இணை வைப்பவர்களைச் சேர்ந்தவராயிருந்ததில்லை என்று நீர் (அவர்களிடம்) கூறுவீராக.
நாங்கள் அல்லாஹ்விடத்திலும், எங்களுக்கு இறக்கப்பட்டதிலும், இப்ராஹீம் இஸ்மாயீல் இஸ்ஹாக் ஆகியோருக்கும் யஃகூபுக்கும் (அவருடைய) மக்களுக்கும் இறக்கப்பட்டதிலும், மூஸாவுக்கும், ஈஸாவுக்கும் வழங்கப்பட்டதிலும், (இவ்வாறே ஏனைய) நபிமார்களுக்கு அவர்களின் இறைவனிடமிருந்து வழங்கப்பட்டதிலும் (அனைத்து வஹியிலும்) நம்பிக்கை கொண்டுள்ளோம். நாங்கள் அவர்களுள் வேற்றுமை பாராட்டுவதில்லை. நாங்கள் அவனுக்கே கட்டுப்பட்டவர்களாவோம் என்றும் நீங்கள் கூறுங்கள்.
எனவே நீங்கள் இதில் நம்பிக்கை கொண்டிருப்பது போன்று, அவர்களும் நம்பிக்கை கொண்டவர்களாயின் அவர்கள் நேர்வழி பெற்றவர்களே. அவர்கள் புறக்கணித்து விட்டால் அவர்கள் கருத்து வேறுபாட்டில் (அடம் பிடித்து) உள்ளனர். (இந்நிலையில்) அவர்க(ளின் தீங்கி)லிருந்து, அல்லாஹ் உம்மை நிச்சயமாகக் காப்பாற்றுவான். அவன் நன்கு கேட்பவனும் நன்கு அறிபவனுமாவான்.
(முஸ்லிம்களே! நீங்கள் அவர்களிடம் கூறுவீர்களாக: நாங்கள்) அல்லாஹ்வின் மார்க்கத்தை61 ஏற்போம். அல்லாஹ்வை விட சிறந்த பண்பையுடையவன் எவன்? நாங்கள் அவனையே வணங்குகிறோம்.
நீங்கள் எங்களுடன் அல்லாஹ்வைக் குறித்து வாதிடுகின்றீர்களா? எனக்கூறுவீராக. ஆனால், எங்கள் இறைவனும் உங்கள் இறைவனும் அவனே. எங்கள் செயல்கள் எங்களுக்கே; உங்கள் செயல்கள் உங்களுக்கே. நாங்கள் அவனுக்கே கலப்பற்ற (தொடர்பு வைத்த)வர்களாக இருக்கிறோம்.
இப்ராஹீமும், இஸ்மாயீலும், இஸ்ஹாக்கும், யஃகூபும், (யஃகூபுடைய) மக்களும் யூதர்களாகவோ கிறித்தவர்களாகவோ இருந்தனர் என்று (வேதமுடையவர்களே) நீங்கள் கூறுகின்றீர்களா? நன்கறிந்தவர் நீங்களா, அல்லாஹ்வா?62 என்று நீர் (அவர்களிடம்)கூறுவீராக. அல்லாஹ்விடத்திலிருந்து தன்னிடம் வந்த சான்றை மறைக்கிறவனை விட மிக அநீதியிழைப்பவன் யார்? மேலும் நீங்கள் செய்கிறதை அல்லாஹ் (ஒரு போதும்) அறியாதவன் அல்லன்.
அவர்கள் (தமது சகாப்தத்தை முழுமை படுத்தி) மரணமடைந்து விட்ட ஒரு சமுதாயத்தினர். அவர்கள் சம்பாதித்த(இலாபமும் நஷ்டமுமான)து அவர்களுக்கே. நீங்கள் சம்பாதித்த(இலாபமும் நஷ்டமுமான)து உங்களுக்கே. மேலும் அவர்கள் செய்தது பற்றி உங்களிடம் கேட்கப்பட மாட்டாது. ரு16
(ஏற்கனவே) தாம் இருந்த கிப்லாவை விட்டு (முஸ்லிம்களாகிய) இவர்களைத் திருப்பியது63  எது என்று அறிவற்ற மக்களில் சிலர் கூறுவர். (அதற்கு) கிழக்கும் மேற்கும் அல்லாஹ்வுக்கே உரியவை; தான் நாடியவர்களுக்கு அவன் நேர்வழி காட்டுகின்றான் என்று நீர் கூறுவீராக.
(முஸ்லிம்களே! நாம் உங்களுக்கு எவ்வாறு நேர்வழியினைக் காட்டியுள்ளோமோ) அவ்வாறே நீங்கள் (மற்ற) மக்களுக்கு மேற்பார்வையாளராக விளங்குவதற்காகவும், இத்தூதர் உங்களுக்கு மேற்பார்வையாளராக விளங்குவதற்காகவும் நாம் உங்களை மிக உயரிய ஒரு சமுதாயமாக ஆக்கியுள்ளோம். இதற்கு முன்பு நீர் (நிலைத்து)இருந்த கிப்லாவை நாம் ஏற்படுத்தியது, இத்தூதரைப் பின்பற்றுபவரை, தமது குதிக்கால்களில் திரும்பிவிடுபவரை விட்டும் (வேறுபடுத்தி) நாம் அறிந்து கொள்வதற்காகவே ஆகும். அல்லாஹ் நேர்வழி காட்டியவர்களைத் தவிர (மற்றவர்களுக்கு) நிச்சயமாக இது கடினமானதேயாகும். அல்லாஹ் உங்களுடைய நம்பிக்கையை வீணாக்க மாட்டான். நிச்சயமாக அல்லாஹ் எல்லா மக்களிடத்தும் மிக்க பரிவு காட்டுபவனும், பெருங்கருணையாளனும் ஆவான்.
உமது முகம் அடிக்கடி வானம் நோக்கி திரும்புவதை நிச்சயமாக நாம் காண்கிறோம். எனவே நீர் விரும்புகின்ற கிப்லாவின் பக்கம் நிச்சயமாக நாம் திருப்பி விடுவோம். ஆகவே,  (இப்பொழுது) நீர் உமது முகத்தை (மஸ்ஜிது ஹராமின்) புனிதப் பள்ளியின் பக்கம் திருப்பிக் கொள்வீராக. (முஸ்லிமகளே!) நீங்கள் எங்கிருந்தாலும் உங்கள் முகங்களை அதன் பக்கம் திருப்பிக் கொள்ளுங்கள். (தௌராத்) வேதம் வழங்கப் பெற்றவர்கள், (கிப்லாவை மாற்றும் கட்டளையான) இது தம் இறைவனிடமிருந்து வந்துள்ள உண்மையாகும் என்பதை நிச்சயமாக அறிவர். மேலும் அவர்கள் செய்வதை அல்லாஹ் ஒரு போதும் கவனிக்காதவன் அல்லன்.
(உமக்கு முன்னர்) வேதம் வழங்கப் பெற்றவர்களிடம் நீர் எல்லா (வகையான) அடையாளங்களையுங் கொண்டு வந்தாலும் அவர்கள் உமது கிப்லாவைப் பின்பற்ற மாட்டார்கள். நீரும் அவர்களின் கிப்லாவை பின்பற்றுபவர்கள் அல்லர். அவர்களுள் சிலர் மற்றவர்களின் கிப்லாவை பின்பற்ற மாட்டார்கள்.64 மேலும் (செவியேற்பவரே!) உம்மிடம் (இறை) ஞானம் வந்துவிட்ட பின்னரும் நீர் அவர்களின் விருப்பங்களைப் பின்பற்றினால், நிச்சயமாக நீர் அநீதியிழைப்போரைச் சேர்ந்தவராவீர்.
நாம் எவர்களுக்கு வேதத்தை வழங்கியுள்ளோமோ அவர்கள் தமது ஆண் மக்களைத் தெரிந்து கொள்வது போன்று (உண்மையாகிய) இதனைத் தெரிந்து கொள்கின்றனர். மேலும் நிச்சயமாக அவர்களுள் சிலர் தெரிந்துகொண்டே உண்மையை மறைக்கின்றனர்.
இந்த உண்மை உமது இறைவனிடமிருந்து வந்துள்ளது. எனவே, நீர் ஒரு போதும் ஐயங்கொள்பவர்களைச் சேர்ந்தவராகி விட வேண்டாம்.ரு17
ஒவ்வொருவருக்கும் ஒரு குறிக்கோள் உள்ளது.64அ அவர் அதனிடத்தும் தமது முழுக் கவனத்தையும் செலுத்துகிறார். எனவே, நீங்கள் நல்லவற்றில் ஒருவரையொருவர் முந்திக் கொள்ள முயலுங்கள்.64ஆ நீங்கள் எங்கிருந்தாலும், அல்லாஹ் உங்களை ஒன்று சேர்ப்பான். நிச்சயமாக, அல்லாஹ் எல்லாவற்றின் மீதும் முழுமையான ஆற்றல் பெற்றவனாவான்.
நீர் எங்கிருந்து வெளியேறினாலும், உமது கவனத்தை மஸ்ஜிதுல் ஹராமின் (புனித பள்ளியின்) பக்கம் திருப்பிக் கொள்வீராக.65 ஏனென்றால், நிச்சயமாக இது உமது இறைவனிடமிருந்து (வந்துள்ள) உண்மையேயாகும். நீங்கள் செய்வதை அல்லாஹ் ஒரு போதும் அறியாதவன் அல்லன்.
நீர் எங்கிருந்து வெளியேறினாலும் உமது கவனத்தை மஸ்ஜிதுல் ஹராமின் பக்கம் திருப்பிக் கொள்வீராக. நீங்கள் எங்கிருந்தாலும் அநீதியிழைத்தவர்களைத் தவிர, (ஏனைய) மக்களின் சார்பாக உங்கள் மீது குற்றச்சாட்டு இல்லாதிருக்கும் பொருட்டு66 உங்களுடைய முகங்களை அதன் பக்கம் திருப்பிக் கொள்ளுங்கள்67. எனவே, நீங்கள் அவர்களுக்கு அஞ்சாமல் எனக்கே அஞ்சுங்கள். மேலும், நான் என் அருட்கொடையை உங்களுக்கு முழுமையாக்குவதற்கும், நீங்கள் நேர்வழி பெருவதற்குமே (நாம் இவ்வாறு கட்டளையிட்டோம்)
எவ்வாறெனில், நம்முடைய வசனங்களை உங்களுக்கு ஓதிக்காட்டி, உங்களைத் தூய்மைப்படுத்தி, உங்களுக்கு வேதத்தையும், ஞானத்தையும் கற்பித்து, நீங்கள் அறியாதவற்றையெல்லாம் உங்களுக்குக் கற்பிக்கும் ஒரு தூதரை உங்களிலிருந்தே நாம் அனுப்பினோம்.
எனவே, நீங்கள் என்னை நினைவு கூருங்கள். நானும் உங்களை நினைவு கூருவேன். எனக்கு நன்றி செலுத்துங்கள். நன்றி கெட்டவராகி விடாதீர்கள். ரு18
நம்பிக்கை கொண்டவர்களே! பொறுமை, பிரார்த்தனை இவற்றின் மூலம் (அல்லாஹ்விடம்) உதவி கோருங்கள். நிச்சயமாக அல்லாஹ் பொறுமையாளர்களுடன் இருக்கின்றான்.
மேலும் அல்லாஹ்வின் வழியில் கொல்லப்படுகின்றவர்களை, இறந்தவர்கள் எனக் கூறாதீர்கள். மாறாக, அவர்கள் உயிருள்ளவர்களே. ஆனால் நீங்கள் உணர்ந்து கொள்வதில்லை.
மேலும், ஓரளவு பயத்தாலும், பசியாலும், செல்வங்கள், உயிர்கள், காணி வகைகள் ஆகியவற்றின் இழப்பாலும் நிச்சயமாக நாம் உங்களைச் சோதிப்போம். மேலும் (தூதரே!) நீர் பொறுமையாளர்களுக்கு நற்செய்தியைக் கூறுவீராக.
அவர்கள், தங்களுக்குத் துன்பம் ஏற்படும் போது (பதற்றமடைவதில்லை; மாறாக) நிச்சயமாக நாம் அல்லாஹ்வுக்கே உரியவர்கள்; மேலும் நாம் அவனிடமே திரும்பிச் செல்பவர்கள் எனக் கூறுவார்கள்.
இத்தகையோருக்குத் தங்களின் இறைவனிடமிருந்து, அருள்களும் கருணையும் இறங்குகின்றன. இவர்களே நேர்வழி பெற்றவர்கள்.
நிச்சயமாக ஸஃபாவும், மர்வாவும்68 அல்லாஹ்வின் அடையாளங்களைச் சேர்ந்தவை. எனவே, (கஅபாவாகிய) அந்த வீட்டை ஹஜ் அல்லது உம்ரா செய்கின்றவருக்கு இவ்விரண்டிற்கிடையே விரைந்து செல்வது பாவமன்று69 . ஒருவர் சுயமாக விரும்பி ஏதாவது நன்மை செய்தால் அதனை மதிக்கக் கூடியவனும் நன்கு அறிபவனுமாவான் (என்பதை அவர் புரிந்து கொள்வாராக).
நாம் இறக்கிய தெளிவான அடையாளங்களையும், நேர்வழியினையும் கொண்ட இந்த வேதத்தை, அதில் நாம் மக்களுக்கு மிகவும் தெளிவாக விளக்கியதன் பின்னர், மறைக்கின்றவர்களை அல்லாஹ்வும் சபிக்கின்றான்; ஏனைய சபிக்கின்றவர்களும் சபிக்கின்றனர்.
ஆயினும், எவர் பாவமன்னிப்புக் கோரி, (தம்மைச்) சீர்திருத்தி (இறைவனின் கட்டளைகளை)த் தெளிவாக விளக்குகின்றாரோ, அத்தகையோரை நான் அருளுடன் கவனம் செலுத்துகிறேன். நான் (எனது அடியார்களின் பக்கம்) மிகுந்த கவனம் செலுத்துபவனும், மேன்மேலும் கருணை காட்டுபவனுமாவேன்.
எவர்கள் நிராகரித்துவிட்டு, நிராகரித்த நிலையிலேயே மரணமடைந்து விட்டார்களோ, அத்தகையவர்களின் மீது, அல்லாஹ், வானவர்கள், மக்கள் ஆகிய எல்லாருடைய சாபமும் நிச்சயமாக உண்டாகின்றது.
அவர்கள் அதிலேயே நெடுங்காலம் இருப்பார்கள். அவர்களுக்கு தண்டனையும் எளிதாக்கப்படமாட்டாது. அவர்களுக்குக் காலக்கெடுவும் கொடுக்கப்பட மாட்டாது.
மேலும் வானத்திற்குரிய உங்கள் இறைவன் ஒரே இறைவனாவான். அளவற்ற அருளாளனும் மேன்மேலும் கருணை காட்டுபவனுமாகிய அவனையன்றி வேறெந்த வணக்கத்திற்குரியவனும் இல்லை. ரு19
வானங்களையும், பூமியையும் படைத்ததிலும், இரவு , பகல் மாறி மாறி வருவதிலும், மக்களுக்குப் பயனளிப்பவற்றுடன் கடலில் செல்லும் கப்பல்களிலும், மேகத்திலிருந்து அல்லாஹ் நீரை இறக்கியதன் மூலம் பூமியை அதன் இறப்பிற்கு பின்னர் உயிர்ப்பித்து, அதில் எல்லா வகையான உயிரினங்களையும் பரவச் செய்ததிலும், காற்றுகளை இங்குமங்குமாக வீசச் செய்ததிலும், விண்ணிற்கும் மண்ணிற்குமிடையில் பணிபுரிய ஏவப்பெற்ற மேகங்களிலும் நிச்சயமாக சிந்தித்து செயலாற்றும் மக்களுக்குப் பல அடையாளங்கள் உள்ளன.
மேலும், மக்களுள் சிலர், அல்லாஹ் அல்லாதவற்றை அவனுக்கு இணையாக்கி, அல்லாஹ்வை நேசிப்பது போன்று அவற்றை நேசிக்கின்றனர். ஆனால், நம்பிக்கைக் கொண்டவர்கள் அல்லாஹ்வை(யே)  மிகுதியாக நேசிக்கின்றனர். அநீதி இழைப்பவர்கள் தண்டனையை காணும் நேரத்தை (இப்பொழுதே) காண்பார்களாயின், எல்லா வல்லமைகளும் அல்லாஹ்வுக்கே உரியன(வென்றும்) அல்லாஹ் கடுமையான தண்டனையளிப்பவன் (என்றும் புரிந்து கொள்வார்கள்)
பின்பற்றப்பட்டவர்கள் (அதாவது தலைவர்கள்), தண்டனையைக் கண்டு (அதிலிருந்து தப்பும்) எல்லா வழிவகைகளும் துண்டிக்கப்பட்டு (முற்றிலும் உதவியற்றோராய்) இருக்கும் அந்த நேரத்தில் (தங்களைப்) பின்பற்றியோரை விட்டு விலகி விடுவார்கள்.
பின் பற்றியவர்கள், எங்களுக்கு (மீண்டும்) ஒரு முறை (உலகிற்குத்) திருப்பிச் செல்ல வாய்ப்புக் கிடைத்தால், இவர்கள் நம்மை விட்டு விலகி விட்டதைப் போன்று, நாமும், இவர்களை விட்டு விலகிக் கொள்வோம் என்று கூறுவர். இவ்வாறு அல்லாஹ் அவர்களுக்கு அவர்களின் செயல்க(ளின் விளைவுக)ள்  அவர்களுக்கே வேதனைகளைத் தரக்கூடியவை என்று காட்டுவான். அவர்களால் (நரக) நெருப்பிலிருந்து வெளியேறவும் இயலாது. ரு20
மக்களே! பூமியில் உள்ளவைகளுள் அனுமதிக்கப்பட்டதையும், தூய்மையானதையும் உண்ணுங்கள். மேலும் ஷைத்தானின் அடிச்சுவடுகளைப் பின்பற்றாதீர்கள். நிச்சயமாக, அவன் உங்களுக்குப் பகிரங்கமான பகைவனாவான்.
தீயதையும், மானக் கேடானதையும் , அல்லாஹ்வைப் பற்றி நீங்கள் அறியாததையும் இட்டுக்கட்டிக்69அ கூறும்படியுமே அவன் (ஷைத்தான்) உங்களை ஏவுகிறான்.
மேலும், அல்லாஹ் இறக்கியதைப் பின்பற்றுங்கள் என்று அவர்களிடம் கூறப்பெற்றால், அவ்வாறு அன்று; எங்கள் மூதாதையர்கள் எவ்வழியில் இருக்கக் கண்டோமோ அவ்வழியைத் தான் நாங்கள் பின்பற்றுவோம் என அவர்கள் கூறுகின்றனர். அவர்களின் மூதாதையர்கள் எதையுமே அறியாதவர்களாயும், நேரான வழியில் செல்லாதவர்களாயும் இருந்தாலுமா (அவர்கள் அவ்வாறு செய்வர்)?
மேலும் நிராகரிப்பவர்களின் நிலை, கூப்பாட்டையும் கூச்சலையும் தவிர வேறெதையும் செவியுறாத ஒன்றை அழைக்கும் ஒருவரின் நிலை போன்றதாகும்70. (இவர்கள்) செவிடர்கள், ஊமையர்கள், குருடர்கள்71. எனவே இவர்கள் புரிந்து கொள்ள மாட்டார்கள்.
நம்பிக்கை கொண்டவர்களே! நாம் உங்களுக்கு வழங்கியுள்ள தூய்மையான பொருள்களிலிருந்து உண்ணுங்கள். மேலும், நீங்கள் (உண்மையில்) அல்லாஹ்வைத்தான் வணங்குகின்றீர்களென்றால், அவனுக்கு நன்றி பாராட்டுங்கள்.
(சுயமாக) செத்ததையும், இரத்தத்தையும், பன்றியிறைச்சியையும், அல்லாஹ் அல்லாத வேறு பெயர்72 கூறப்பட்டதையும் அவன் உங்களுக்கு விலக்கியுள்ளான். ஆனால் சட்டத்தை முறிக்காமலும், எல்லைகளை மீறாமலும் இருக்கும் நிலையில் (அவற்றை உண்ணும்) கட்டாயத் தேவைக்கு உள்ளாக்குபவருக்கு எந்தப் பாவமுமில்லை. நிச்சயமாக, அல்லாஹ் மிக மன்னிப்பவனும், மேன்மேலும் கருணை கட்டுபவனுமாவான்.
அல்லாஹ் வேதத்தில் இறக்கியதை மறைத்து, அதற்குப் பதிலாக அற்ப விலை73 யைப் பெறுகின்றவர்கள். நிச்சயமாகத் தங்கள் வயிறுகளில் நெருப்பைத் தான் நிரப்பிக் கொள்கின்றனர். மறுமை நாளில் அல்லாஹ் அவர்களுடன் பேசவுமாட்டான்; அவர்களைத் தூய்மைப் படுத்தவுமாட்டான். அவர்களுக்கு வேதனையளிக்கும் ஆக்கினை (விதிக்கப்பட்டு) உள்ளது.
இவர்களே நேர்வழிக்குப் பதிலாக வழிகேட்டினையும், மன்னிப்புக்குப் பதிலாக ஆக்கினையையும் வாங்கிக் கொண்டவர்கள். நெருப்புத் தண்டனையை இவர்கள் பொறுத்துக் கொள்வது, மிகவும் வியப்பே!
இதற்குக் காரணம், அல்லாஹ் இவ்வேதத்தை உண்மையுடன் இறக்கி வத்ததனாலேயேயாகும். இவ்வேதம் குறித்துக் கருத்து வேறுபாடு கொண்டுள்ளவர்கள், நிச்சயமாக மிகவும் இழிவான பகைமையில் உள்ளனர். ரு21
கிழக்கு மேற்கு ஆகியவற்றின் பக்கமாக உங்கள் முகங்களைத் திருப்புதல் நன்மையன்று. ஆயினும் அல்லாஹ்விடத்தும், இறுதி நாளிடத்தும், வானவர்களிடத்தும், இறைவேதத்திடத்தும், எல்லா நபிமார்களிடத்தும் எவர் நம்பிக்கை கொண்டு (அல்லாஹ்வாகிய) அவன் மீது கொண்டுள்ள நேசத்தால் உறவினர்களுக்கும், அநாதைகளுக்கும், ஏழைகளுக்கும், வழிப்போக்கர்களுக்கும், பிச்சை எடுப்பவர்களுக்கும், அடிமைகளுக்கு(விடுதலை அளிப்பதற்கு)ம் தமது பொருளை செலவு செய்து தொழுகையை நிலைநாட்டி, ஸக்காத் கொடுக்கின்றாரோ அவரே முழுமையான நல்லவர் ஆவார்.73அ மேலும் வாக்குறுதி அளித்தால், தாங்கள் அளித்த வாக்குறுதியினை நிறைவேற்றுபவர்களும், வறுமையிலும், நோயிலும், போர் வேளையிலும் பொறுமையுடன் இருப்பவர்களும் (முழுமையான நல்லவர்கள்) ஆவர். இவர்களே, உண்மையாளர்கள். மேலும், இவர்களே இறையச்சம் உடையோர்கள்.
நம்பிக்கை கொண்டவர்களே! கொலையுண்டோருக்காகப் பழிவாங்குதல் உங்களுக்குக் கடமையாகும். (கொலை செய்த) சுதந்திரமானவனுக்கு74 (அதே) சுதந்திரமானவனும், (கொலை செய்த) அடிமைக்கு (அதே) அடிமையும், (கொலை செய்த) பெண்ணுக்கு (அதே) பெண்ணும் தான் ஈடு (ஆவர்.) ஆயினும், (கொலை செய்த) அவனுக்கு அ(க்கொலையுண்ட)வனுடைய சகோதரன் (ஈட்டுத் தொகையில்) ஏதாவது மன்னித்துவிட்டால், (கொலை செய்யப்பட்டவனின் உறவினர் எஞ்சிய ஈட்டுத் தொகையை மட்டும்) பொருத்தமான முறையில் பெற்றுக் கொள்ளலாம். மிகவும் நல்ல முறையில் (எஞ்சிய அந்த ஈட்டுத் தொகையை) அவனுக்கு கொடுத்து விடுதல் (கொலையாளிக்குக் கடமையாக) உள்ளது. இது உங்களின் இறைவனிடமிருந்து(ள்ள) சலுகையும் அருளுமாகும். எனவே, இதற்குப் பின்னரும் வரம்பை மீறுகின்றவனுக்கு வேதனையளிக்கும் தண்டனை (விதிக்கப்பட்டு) உள்ளது.
 அறிவாளிகளே! (இந்தப்) பழிக்குப் பழி வாங்குவதில் உங்களுக்கு வாழ்வு இருக்கின்றது.74அ நீங்கள் உங்களைக் காத்துக் கொள்வதற்கே (இக்கட்டளையுள்ளது)
உங்களுள் ஒருவருக்கு மரண(நேர)ம் வரும்போது, அவர் பெருஞ் செல்வத்தை75 விட்டுச் சென்றால், பெற்றோர்களிடமும் நெருங்கிய உறவினர்களிடமும்76 நியாயமான முறையில் நடக்குமாறு வஸியத் (இறுதி விருப்பம்) கூறிச் செல்லுதல் உங்களுக்குக் கடமையாக்கப் பெற்றுள்ளது. (இது) இறையச்சமுடையோருக்கு கடமையாகும்.
ஆனால் ஒருவன் அ(ந்)த (வஸிய்யத்தி)னை கேட்ட பின்னர் அதை மாற்றிவிட்டால்77, அதன் பாவம் அதை மாற்றியவர்களையே சாரும். நிச்சயமாக, அல்லாஹ் நன்கு செவியேற்பவனும், நன்கு அறிபவனுமாவான்.
பின்னர் வஸிய்யத் செய்தவரால் (ஏற்படும்) ஓரவஞ்சனைக்கு அல்லது பாவத்திற்கு அஞ்சி, அவர்களுக்கிடையில் சமாதானத்தை ஏற்படுத்துகின்ற78 வருக்கு எந்தக் பாவமுமில்லை. நிச்சயமாக, அல்லாஹ் மிக்க மன்னிப்பவனும், மேன்மேலும் கருணை காட்டுப்பவனுமாவான்.ரு22
நம்பிக்கை கொண்டவர்களே! உங்கள் முன்னோருக்கு நோன்பு கடமையாக்கப்பட்டது போன்று, உங்களுக்கும் அது கடமையாக்கப்பட்டுள்ளது. இதனால் நீங்கள் (ஆன்மீக, நல்லொழுக்க பலவீனங்களிலிருந்து) தவிர்ந்து கொள்ளலாம்.
(எனவே) கணிக்கப்பட்ட நாள்களில் (நோன்பு நோற்றுக் கொள்ளுங்கள்.) உங்களுள் நோயாளியாகவோ, பயணத்திலோ இருப்பவருக்கு மற்ற நாட்களில் எண்ணிக்கை(யை நிறைவு செய்ய வேண்டியது) இருக்கும். (விடுபட்ட நோன்பை) மற்ற நாட்களில் நோற்க வேண்டும். மேலும் இதற்குரிய ஆற்றலை பெறாதவர்கள்78அ பரிகாரமாக ஓர் ஏழைக்கு உணவளிப்பது கடமை ஆகும். ஒருவர் முழுமையாகக் கட்டுப்பட்டு ஒரு நற்செயல் செய்வார் எனில், அது அவருக்கு நன்றே. நீங்கள் அறிவுடையவர் என்றால், நோன்பு நோற்பது உங்களுக்குச் சிறந்தது.
ரமலான் மாதம் குறித்து திருக்குர்ஆன் இறக்கப்பட்டுள்ளது. (அந்த குர்ஆன்) எல்லா மனிதர்களுக்கும் நேர்வழி காட்டக் கூடியதாக (அனுப்பப்பட்டு) உள்ளது. அது தெளிவான சான்றுகளை தன்னகத்தே கொண்டுள்ளது. அந்த சான்றுகள் நேர்வழியினை உருவாக்குகின்றன. மேலும் அத்துடன் (திருக்குர்ஆனில்) இறை அடையாளங்களும் உள்ளன.79 எனவே, உங்களுள் அம்மாதத்தைக் காண்பவர் அதில் நோன்பு நோற்க வேண்டும். ஆனால் நோயாளியாகவோ80 பயணத்திலோ80அ  இருப்பவர் (விட்டுப்போன நோன்பை) மற்ற நாள்களில் கணக்கிட்டு (நோற்று) க் கொள்ள வேண்டும். அல்லாஹ் உங்களுக்கு எளிதை விரும்புகிறான். உங்களுக்குக் கடினத்தை விரும்புவதில்லை. நீங்கள் எண்ணிக்கையை முழுமை செய்வதற்காகவும், அல்லாஹ் உங்களுக்கு நேர்வழி காட்டியதற்காக நீங்கள் அவனின் பெருமையை எடுத்துரைப்பதற்க்காகவும், நீங்கள் அவனுக்கு நன்றி செலுத்துவதற்காகவுமே (இந்த கட்டளையை அவன் பிறப்பித்துள்ளான்.)
(தூதரே!) என் அடியார்கள் உம்மிடம் என்னைப் பற்றிக் கேட்டால், நான் (அவர்களுக்கு) அருகில் இருக்கின்றேன்; பிரார்த்தனை செய்கிறவர் என்னை அழைக்கின்ற போது, நான் அவருடைய பிரார்த்தனையை ஏற்றுக் கொள்கிறேன். எனவே, அவர்களும் எனது கட்டளையினை ஏற்றுக் கொண்டு என்னிடம் நம்பிக்கை கொள்ள வேண்டும். இதனால் அவர்கள் நேர்வழி பெறுவார்கள் (என்று பதில் அளிப்பீராக)
நோன்புகளின் இரவுகளில் உங்கள் மனைவியர்களிடம்81 செல்ல உங்களுக்குக் அனுமதிக்கப்பட்டுள்ளது. அவர்கள் உங்களுக்கு ஒரு(வித) ஆடையாகவும்82 நீங்கள் அவர்களுக்கு ஒரு(வித) ஆடையாகவும் இருக்கின்றீர்கள். உங்கள் உரிமையை நீங்களே பறித்துக் கொண்டிருந்ததை83 அல்லாஹ் அறிவான். ஆகவே அவன் உங்களிடத்து கருணைகாட்டி உங்களை (அந்நிலையிலிருந்து) சீர்திருத்தி84  விட்டான். எனவே இப்பொழுது நீங்கள் (தயக்கமின்றி) அவர்களிடம் சென்று அல்லாஹ் உங்களுக்கு விதித்திருப்பதை தேடிக் கொள்ளுங்கள். இருள் விலகி, விடியலின் வெண் கதிர்கள் உங்களுக்குத் தெரியும் வரை நீங்கள் உண்ணுங்கள் குடியுங்கள். பின்னர் இரவு வரை நோன்புகளை முழுமையாக்குங்கள். நீங்கள் பள்ளி வாயில்களில் தங்கி (இஃதிகாஃப்பில்) தனித்திருக்கும்போது (மனைவியர்களாகிய) அவர்களிடம் செல்லாதீர்கள். இவை அல்லாஹ் விதித்த வரம்புகளாகும். எனவே , நீங்கள் அவற்றினை நெருங்கவும் வேண்டாம். மக்கள் தீங்கிலிருந்து தங்களை காத்துக் கொள்வதற்காக, அல்லாஹ் தனது கட்டளைகளை இவ்வாறு அவர்களுக்கு விளக்குகிறான்.
மேலும், நீங்கள் உங்களுடைய (சகோதரர்களின்) செல்வங்களை85 ஒருவருக்கொருவர் (இணைந்து கொண்டு) பொய்யின் மூலமாக(வும் ஏமாற்றுவதன் மூலமாகவும்) புசித்திட வேண்டாம். நீங்கள் தெரிந்து கொண்டே மக்களுடைய செல்வங்களின் ஒரு பகுதியினைப் பாவமான வழியில் விழுங்கிட வேண்டாமென்பதற்காக(ச் செல்வங்களாகிய) அவற்றை அதிகாரிகளிடமும் ஈர்த்துக் கொண்டு செல்ல வேண்டாம். ரு23
 பிறைகளைப் பற்றி அவர்கள் உம்மிடம் கேட்கின்றனர். இவை மக்க(ளுடைய பொதுவான பணிக)ளுக்காவும் ஹஜ்ஜுக்கான நேரத்தை அளவிடுவதற்காகவும் என்று நீர் கூறுவீராக. நீங்கள் வீடுகளில் அவற்றின் பின்புறம் வழியாக86 நுழைவது உயர்ந்த நன்மையன்று. மாறாக இறைவனுக்கு அஞ்சி நடப்பவரே (உண்மையில்) நல்லவர். (நீங்கள்) வீடுகளில், அவற்றின் முன் வாயில்கள் வழியாகவே நுழையுங்கள். நீங்கள் வெற்றி பெற அல்லாஹ்வுக்கு அஞ்சுங்கள்.
மேலும் உங்களிடம் போர் செய்வோருடன் நீங்களும் அல்லாஹ்வின் பாதையில் போர் செய்யுங்கள். ஆனால் வரம்பு மீறாதீர்கள். வரம்பு மீறுபவர்களை அல்லாஹ் ஒரு போதும் நேசிப்பதில்லை.
மேலும் (வலிய வந்து போர் செய்கின்ற) அவர்களை எங்கு கண்டாலும் கொன்று விடுங்கள். அவர்கள் உங்களை எங்கிருந்து வெளியேற்றினார்களோ அங்கிருந்து அவர்களை நீங்களும் வெளியேற்றி விடுங்கள். கலகம் கொலையை விட மிகக் கடுமையான(நஷ்டத்தை ஏற்படுத்தக் கூடிய)து ஆகும். புனிதப்பள்ளியின் பக்கத்தில் அவர்கள் உங்களுடன் போர் செய்யா(த் துவாங்கா)த வரை நீங்கள் அவர்களுடன் அங்கு போர் செய்யாதீர்கள். (அங்கு) அவர்கள் உங்களுடன் போர் செய்தால், நீங்கள் அவர்களை கொன்று விடுங்கள். இந்த நிராகரிப்பாளர்களுக்கு இதுவே தண்டனையாகும்.
பின்னர் அவர்கள் விலகிக் கொண்டால், அல்லாஹ் நிச்சயமாக மிக்க மன்னிப்பவனும், மேன்மேலும் கருணை காட்டுபவனுமாவான்.
மேலும் கலகம் இல்லாதொழிந்து மார்க்கம் என்பது அல்லாஹ்விற்குரியதாகவே ஆகும் வரையிலும், நீங்கள் அவர்களுடன் போர் செய்யுங்கள். பின்னர் அவர்கள் விலகிக் கொண்டால், அநீதியிழைப்பவர்களைத் தவிர வேறெவரையும் தன் பிடியின்86அ கீழ் கொண்டு வருவது ஆகுமானதன்று (என்பதை நினைவில் கொள்ளுங்கள்).
சிறப்புக்குரிய மாதத்திற்கு அச்சிறப்புக்குரிய மாதமே ஈடாகும். தூய்மையான எல்லாவற்றிற்கு(ம் செய்யப்படும் கலங்கத்திற்கு)ம் பழிக்குப்பழி வாங்கலாம். எனவே, உங்களுக்கு எதிராக வரம்பு மீறுபவனுக்கு, அவன் வரம்பு மீறும் அளவுக்கு தண்டனை வழங்குங்கள். அல்லாஹ்வுக்கு அஞ்சுங்கள். நிச்சயமாக அல்லாஹ் இறையச்சமுடையோருடன் இருக்கிறான் என்பதை தெரிந்து கொள்ளுங்கள்.
அல்லாஹ்வின் பாதையிலே (பொருளையும், உயிரையும்) செலவு செய்யுங்கள். நீங்கள் உங்கள் கைகளாலேயே (உங்களை) அழிவிற்காளாக்கிக் கொள்ளாதீர்கள். நன்மை செய்யுங்கள். அல்லாஹ் நிச்சயமாக நன்மை செய்பவர்களை நேசிக்கின்றான்.
மேலும் ஹஜ்ஜையும், உம்ராவையும் அல்லாஹு(வின் திருப்தி)க்காக  நிறைவேற்றுங்கள். பின்னர் (ஏதாவதொரு காரணத்தால் ஹஜ், உம்ராவிலிருந்து) நீங்கள் தடுக்கப்பட்டால் எளிதில் கிடைத்திடும் குர்பானியை (கொடுத்து விடுங்கள்). அந்த குர்பானி தனக்குரிய இடத்தை அடையும் வரை உங்கள் தலைகளைச் சிரைத்துக் கொள்ளாதீர்கள்87 உங்களுள் எவர் நோயாளியாக இருக்கின்றாரோ அல்லது எவருக்கு தனது தலையில் (உள்ள நோயின் காரணத்தால்) வலி (ஏற்பட்டு) உள்ளதோ (அவர் தலையினை சிரைத்துக் கொண்டால், இதன் காரணமாக) அவர் நோன்போ, தருமமோ, குர்பானியோ பரிகாரமாகக் கொடுக்க வேண்டும்.88 பின்னர் நீங்கள் பாதுகாப்புடன் இருக்கும்போது, ஹஜ்ஜுடன் உம்ராவையும் சேர்த்துச் செய்யும் வாய்ப்பைப் பெறுபவர் எளிதில் கிடைக்கும் குர்பானியைக் கொடுக்கட்டும். (எந்தக் குர்பானியையும் செய்வதற்கான நல்வாய்ப்பைப்) பெறாதவர் ஹஜ்ஜில் மூன்று நாட்கள் நோன்பு நோற்க வேண்டும். (முஸ்லிம்களே! உங்கள் இல்லங்களுக்கு) நீங்கள் திரும்பியதும் மேலும் ஏழு (நோன்புகள் நோற்கவும்). இவ்வாறு பத்து முழுமையாகும். இது புனித பள்ளிக்கு அருகில் வாழாதவர்களுக்கு உரியது. நீங்கள் அல்லாஹ்வுக்கு அஞ்சுங்கள். நிச்சயமாக அல்லாஹ்வின் தண்டனை கடுமையானது என்பதைப் புரிந்து கொள்ளுங்கள்.ரு24
ஹஜ்ஜின் மாதங்கள் நான்கு தெரிந்தவையே. ஆகவே, அம்மாதங்களில் ஹஜ்ஜு செய்ய உறுதி எடுத்துக் கொள்பவர் ஹஜ்ஜில் பாலுணர்வு பற்றிய பேச்சும், எவ்வித வரம்பு மீறுதலும், எவ்வித சண்டை செய்தலும் கூடாது. நீங்கள் எத்தகு நன்மையினைச் செய்தாலும் அதனை அல்லாஹ் அறிந்து கொள்கிறான். பயணத்திற்கு தேவையான உணவை எடுத்துக் கொள்ளுங்கள். நிச்சயமாக மிகச் சிறந்த பயண உணவு இறையச்சமேயாகும். அறிவாளிகளே! எனக்கு மட்டுமே அஞ்சுங்கள் (என்பதை நினைவில் கொள்ளுங்கள்).
(ஹஜ்ஜிற்குரிய நாட்களில்) நீங்கள் உங்கள் இறைவனின் அருளைத்89 தேடிக் கொள்வது உங்களுக்கு பாவமன்று. பின்னர் நீங்கள் அரஃபாத்திலிருந்து திரும்பும்பொழுது மஷ்அரே ஹராமுக்கு90 அருகில் அல்லாஹ்வை நினைவுக் கூருங்கள். அவன் உங்களுக்கு வழிகாட்டியது போன்று அவனை நினைவுக் கூருங்கள். அதற்கு முன்னர் நீங்கள் நிச்சயமாக வழிதவறியவர்களைச் சார்ந்தவர்களாக இருந்தீர்கள்.
பிறகு, மக்கள் எங்கிருந்து திரும்புகின்றனரோ, அங்கிருந்தே நீங்களும் திரும்புங்கள்.91 அல்லாஹ்விடம் பாவமன்னிப்பு கோருங்கள். அல்லாஹ் நிச்சயமாக மன்னிப்பவனும் மேன்மேலும் கருணை காட்டுபவனுமாவான்.
பின்னர் நீங்கள் உங்களுடைய வணக்க முறைகளை முழுமையாக்கியதும் (கடந்த காலங்களில்) உங்களுடைய மூதாதையர்களை நினைவு கூருவது போன்று, அல்லது அதைவிடவும் அதிகமாய் அல்லாஹ்வை நினைவு கூருங்கள். எங்கள் இறைவா! எங்களுக்கு இவ்வுலகில் (சுகங்களை) வழங்குவாயாக என்று மக்களுள் சிலர் கூறுகின்றனர். இவர்களுக்கு மறுமையில் எவ்வித பங்கும் இல்லை.
மேலும் அவர்களுள் சிலர், எங்கள் இறைவா! எங்களுக்கு இந்த உலகிலும் வெற்றியினை92 வழங்குவாயாக; மறுமையிலும் வெற்றியினை (வழங்குவாயாக.) எங்களை நெருப்பின் தண்டனையிலிருந்தும் காப்பாற்றுவாயாக என்று வேண்டுகின்றனர்.
இவர்கள் சம்பாதித்ததின் காரணமாக (நற்கூலியின்) ஒரு பெரும் பங்கு இவர்களுக்கு உண்டு. அல்லாஹ் மிக விரைவில் கணக்கு தீர்ப்பவன்93 ஆவான்.
மேலும் குறிப்பிட்ட நாட்களில் அல்லாஹ்வை நினைவுக் கூருங்கள். பின்னர், இரண்டு நாட்களிலே(யே)94 திரும்பிச் செல்ல அவசரப்படுகிறவர் மீது எவ்விதப் பாவமுமில்லை. பின்தங்கி விடுகின்றவர் மீதும் எவ்விதப் பாவமுமில்லை. இறையச்சமுடையவருக்கே இது உரியது. நீங்கள் அல்லாஹ்வுக்கு அஞ்சுங்கள். நீங்கள் எல்லாரும் ஒன்று சேர்க்கப்பட்டு அவனிடம் கொண்டு செல்லப்படுவீர்கள் என்பதை அறிந்து கொள்ளுங்கள்.
மேலும் உலக வாழ்க்கையைப் பற்றிய பேச்சில் உம்மை வியப்படையச் செய்பவர் மக்களுள் சிலர் உள்ளனர். அவர்கள், அல்லாஹ்வை தங்கள் உள்ளத்திலுள்ளதற்குச் சாட்சியாக ஆக்குகின்றனர். ஆனால், அவர்களோ மிக அதிகமாக வாய்ச்சண்டை செய்பவர் ஆவர்.
மேலும் அவர்கள் அதிகாரிகளாகி விட்டால், பூமியில் (முழுவதும்) குழப்பத்தை விளைவிப்பதற்காகவும், விலை நிலத்தையும், படைப்பினத்தையும் அழித்து விடுவதற்காகவும் அதில் விரிவாக சுற்றித் திரிவர். ஆனால் அல்லாஹ் குழப்பத்தினை விரும்புவதில்லை.
அல்லாஹ்வுக்கு அஞ்சுங்கள் என்று அவர்களிடம் சொல்லப் பெற்றால், தற்பெருமை அவர்களை (மேலும்) பாவம் செய்யத் தூண்டி விடுகின்றது. ஆகவே, இத்தகையவர்களுக்கு நரகமே போதுமானது. மேலும் அது உண்மையிலேயே மிகவும் கேட்ட தங்குமிடமாகும்.
மேலும் அல்லாஹ்வின் திருப்திகளைப் பெறுவதற்காகத் தமது உயிரையே விற்றுவிடுபவர்களும் மக்களுள் சிலர்95 உள்ளனர். மேலும் (இத்தகு) தூய அடியார்களிடம் அல்லாஹ் மிகுந்த பரிவு காட்ட கூடியவனாவான்.
நம்பிக்கை கொண்டவர்களே! நீங்கள் எல்லாரும் முழுமையான கீழ்ப்படிதலுக்குள் வந்து விடுங்கள். மேலும் ஷைத்தானின் அடிச்சுவடுகளை பின்பற்றிச் செல்லாதீர்கள். அவன் உண்மையிலேயே உங்களுக்கு (மிகவும்) பகிரங்கமான பகைவனாவான்.
உங்களிடம் (மிகத்) தெளிவான அடையாளங்கள் வந்த பின்னரும் நீங்கள் தடுமாற்றி விட்டால், நிச்சயமாக அல்லாஹ் வல்லோனும் நுண்ணறிவுடையோனுமாவன் என்பதைத் தெரிந்து கொள்ளுங்கள்.
அல்லாஹ்வும், வானவர்களும், மேகங்களின் நிழல்களில் தம்மிடம் வருவதையும், பிரச்சினைக்குத் தீர்ப்புச் செய்யப்படுவதையும் தவிர, வேறெதனை அவர்கள் எதிர்பார்க்கின்றனர்? மேலும் எல்லா பிரச்சினைகளும் அல்லாஹ்விடமே (தீர்ப்புக்காகத்) திரும்புகின்றன.ரு25
இஸ்ராயீலின் மக்களிடம் கேட்டுப் பாருங்கள்! நாம் அவர்களுக்கு மிகத் தெளிவான எத்தனையோ அடையாளங்களை வழங்கினோம். அல்லாஹ்வின் அருள் தனக்குக் கிடைத்ததன் பின்னர் அதனை மாற்றி விடுபவன், அல்லாஹ் கடினமான தண்டனை96 வழங்கக் கூடியவனாவான் (என்பதை ஞாபகம் வைத்துக் கொள்ளட்டும்).
நிராகரிப்பவர்களுக்கு இவ்வுலக வாழ்க்கை அழகு வாய்ந்ததாகக் காட்டப்பட்டுள்ளது. அவர்கள் நம்பிக்கை கொண்டவர்களை எள்ளி நகையாடுகின்றனர். ஆனால் இறையச்சமுடையவர்கள், மறுமை நாளில் அவர்களை விட மேலானவர்களாக இருப்பர். அல்லாஹ் தான் விரும்புபவர்களுக்குக் கணக்கின்றி வழங்குகிறான்.
எல்லா மக்களும் ஒன்றுபட்ட (எண்ணங்கொண்ட)வர்களாகவே இருந்தனர்97. பின்னர் மக்கள் கருத்து வேறுபாடு கொண்டிருந்தவற்றில், அவர்களுக்கிடையில் தீர்ப்பு வழங்குவதற்காக, அல்லாஹ் நபிமார்களை நற்செய்தி வழங்குபவர்களாயும் எச்சரிக்கை விடுப்பவர்களாயும் அனுப்பி, உண்மையினைக் கொண்டுள்ள வேதத்தையும் அவர்களுடன் இறக்கினான். வேதம் வழங்கப்பட்டவர்களே தம்மிடம் (மிகத்) தெளிவான அடையாளங்கள் வந்துவிட்டதன் பின்னர், தமக்கிடையிலுள்ள உட்பூசல் (மற்றும் குழப்பம்) காரணமாக அ(வ்வேதத்)தைக் குறித்து கருத்து வேற்றுமை கொண்டனர்.98 ஆகவே, அல்லாஹ் தனது கட்டளையினால் நம்பிக்கை கொண்டவர்களை, மற்றவர்கள் கருத்து வேறுபாடு கொண்டுள்ளது பற்றிய உண்மையின் பக்கம் அழைத்துச் சென்றான். அல்லாஹ் தான் விரும்புபவருக்கு நேர்வழி காட்டுகிறான்.
உங்களுக்கு முன்னர் சென்ற மக்களுடைய நிலையை உங்களுக்கு வராமலிருக்கின்ற வரையில், நீங்கள் சுவர்க்கத்தில் நுழைந்து விடலாமென நினைக்கின்றீர்களா? அவர்களுக்கு வறுமையும் இன்னல்களும் ஏற்பட்டன. (அப்போதைய) தூதரும் அவருடன் (உள்ள) நம்பிக்கை கொண்டிருந்தவர்களும், அல்லாஹ்வின் உதவி எப்போது வரும் என்று கேட்கும் வரை அவர்கள் மிகவும் ஆட்டிப்படைக்கப் பட்டார்கள்.99 நிச்சயமாகவே அல்லாஹ்வின் உதவி அண்மையில் உள்ளது. (என்பதை ஞாபகம் வைத்துக் கொள்ளுங்கள்)
எதனைச் செலவு செய்வது என்று அவர்கள் உம்மிடம் கேட்கின்றனர். நீங்கள் எந்த பெருஞ்செல்வத்தை செலவு செய்தாலும்100 , அது (உங்களுடைய)  பெற்றோர், நெருங்கிய உறவினர், அநாதையர், வறியவர், வழிப்போக்கர் ஆகியவருக்கு (முதற்கென) உரியதாகும் என்று நீர் கூறுவீராக. மேலும் நீங்கள் எந்த நற்செயலை செய்தாலும், நிச்சயமாக அல்லாஹ் அதனை நன்கு அறிகின்றான்.
போர் செய்தல் உங்களுக்கு வெறுப்பாக இருப்பினும் அது உங்களுக்குக் கடமையாக்கப்பட்டுள்ளது. நீங்கள் வெறுக்கக்கூடிய ஒன்று, உங்களுக்கு நல்லதாக இருக்கலாம். நீங்கள் விரும்பும் ஒன்று, உங்களுக்கு தீயதாக இருக்கலாம். மேலும் அல்லாஹ் (எல்லாவற்றையும்) அறிகின்றான். நீங்கள் அறிவிதில்லை. ரு26
அவர்கள் புனித மாதத்தில் போர் செய்வது குறித்து உம்மிடம் வினவுகின்றனர். அதில் போர் செய்தல் (வரம்பு மீறும்) பெரும் செயலாகும். அல்லாஹ்வின் (மனிதர்களைத்) தடுப்பதும், அவனை நிராகரிப்பதும், புனித பள்ளியை நிராகரிப்பதும்101 அதிலிருந்து அதற்குரியவர்களை வெளியேற்றுவதும் அல்லாஹ்விடத்தில் மாபெரும் (பாவச்) செயலாகும். மேலும் குழப்பம் கொலையைவிடக் பெரிய (பாவமான)தாகும் என்று நீர் கூறுவீராக. அவர்களால் முடியுமாயின், அவர்கள் உங்களை உங்களுடைய  மார்க்கத்திலிருந்து திரும்பும் வரை உங்களுடன் போர் செய்து கொண்டேயிருப்பர். உங்களுள் எவராவது தனது மார்க்கத்தில் இருந்து திரும்பி, நிராகரித்த நிலையிலேயே மரணமடைந்து(ம்) விட்டால், அவர்களின் செயல்கள் இவ்வுலகிலும் மறு உலகிலும் வீணாகி விடும். அத்தகையோர் நரகத்திற்குரியவர்களாவர். அவர்கள் அதிலேயே நெடுங்காலம் இருப்பர்.101அ
நம்பிக்கை கொண்டவர்களும்,(தம் வீட்டைத்) துறந்து சென்று அல்லாஹ்வின் வழியில் அறப்போர் புரிபவர்களும் ஆகிய இவர்களே, நிச்சயமாக அல்லாஹ்வின் அருளை எதிர்ப்பார்க்கின்றனர். மேலும் அல்லாஹ் மிக்க மன்னிப்பவனும் மேன்மேலும் கருணை காட்டுபவனும் ஆவான்.
அவர்கள் உம்மிடம் மதுவைப் பற்றியும், சூதாட்டத்தைப் பற்றியும் வினவுகின்றனர். இவ்விரண்டிலும் மக்களுக்குப் பெரும் பாவமும் (பாதிப்பும்)102 சில பயன்களும் உள்ளன. இவற்றின் பாவம் இவற்றிலுள்ள பயனை விட மிகவும் மிகவும் பெரிதாகும் என்று நீர் கூறுவீராக. அவர்கள் உம்மிடம், தாங்கள் எதனைச் செலவு செய்ய வேண்டுமென்றும் வினவுகின்றனர். சிரமத்திற்கு ஆளாகாத அளவு103 என்று நீர் கூறுவீராக. நீங்கள் சிந்தித்துச் செயலாற்ற அல்லாஹ் தான் கட்டளைகளை இவ்வாறு உங்களுக்கு விளக்குகின்றான்.
இம்மை மறுமை பற்றியும் (சிந்தித்து செயல்பட வேண்டும்). அவர்கள் உம்மிடம், அநாதைகளைக் குறித்தும் வினவுகின்றனர். நீர் கூறுவீராக அவர்களின் நலத்தை மேம்படுத்துவது பெரும் நற்செயலாகும். நீங்கள் அவர்களுடன் இணைந்து வாழ்வீர்களாயின், (அதில் எந்த குற்றமுமில்லை. ஏனென்றால்) அவர்கள் உங்கள் சகோதரர்களேயாவர். நன்மை செய்வோரிலிருந்து குழப்பம் செய்பவனை அல்லாஹ் நன்கறிகின்றான். அல்லாஹ் நாடியிருந்தால் உங்களை துயரத்திற்கு ஆளாக்கியிருப்பான். நிச்சயமாக அல்லாஹ் வல்லவனும் நுண்ணறிவுடையோனுமாவான்.
மேலும் இணைவைக்கின்ற பெண்கள் நம்பிக்கைக் கொள்ளாதவரை, நீங்கள் அவர்களை மணந்து கொள்ளாதீர்கள். இணை வைக்கின்ற ஒரு பெண் உங்களுக்கு (மிக) விருப்பமானவளாயிருப்பினும், அவளை விடவும் நம்பிக்கைக் கொண்ட ஓர் அடிமைப் பெண் நிச்சயமாக சிறந்தவளாவாள்104. இணை வைக்கின்ற ஆண்கள் நம்பிக்கைக் கொள்ளாதவரை, அவர்களுக்கு நீங்கள் (முஸ்லிம் பெண்களை) மணமுடித்துக் கொடுக்காதீர்கள். இணை வைக்கின்ற ஆண் உங்களுக்கு (மிகவும்) விருப்பமுள்ளவனாயிருப்பினும் (சுதந்திரமான) அவனை விடவும் நம்பிக்கைக் கொண்ட ஓர் ஆண் அடிமை நிச்சயமாக சிறந்தவன் ஆவான்105. இவர்கள் நெருப்பிற்கு அழைக்கின்றனர். அல்லாஹ் தனது கட்டளையின் மூலம் சுவர்க்கத்திற்கும், மன்னிப்பிற்கும் அழைக்கின்றான். மக்கள் அறிவுரையினைப் பெறுவதற்குத் தனது அடையாளங்களை அவர்களுக்கு தெளிவாக விளக்குகின்றான். ரு27
மேலும் அவர்கள் உம்மிடம் மாதவிடாய் (நாட்களில் மனைவியிடத்து செல்வது) குறித்து வினவுகின்றனர். நீர் கூறுவீராக. அது ஒரு நோய் நிலையாகும். எனவே மாதவிடாயி(ன் நிலைகளி)ல் மனைவியை விட்டு நீங்கள் விலகியிருங்கள். அவர்கள் தூய்மை அடையும் வரை அவர்களிடம் செல்லாதீர்கள். பின்னர் அவர்கள் குளித்துத் தூய்மை அடைந்து விட்டால்105அ, அல்லாஹ் உங்களுக்கு கட்டளையிட்டபடி அவர்களிடத்துச் செல்லுங்கள். தன் பக்கம் திரும்புபவர்களை நிச்சயமாக அல்லாஹ் நேசிக்கின்றான்; மேலும் (உள்ளும், புறமும்) தூய்மையாக இருப்பவர்களையும் நேசிக்கின்றான்.
உங்கள் மனைவிகள் உங்களுக்கு (ஒருவகை) விளைநிலமாய் விளங்குகின்றனர். எனவே நீங்கள் விரும்புகின்றபடி, உங்கள் விளைநிலத்திற்குச் செல்லுங்கள். உங்களுக்காக (நல்லவற்றை) முன்னே அனுப்பி வையுங்கள்106. மேலும் அல்லாஹ்வுக்கு அஞ்சுங்கள். மேலும் நீங்கள் அவனை சந்திப்பீர்கள் என்பதை தெரிந்து கொள்ளுங்கள். மேலும் நம்பிக்கை கொண்டவர்களுக்கு (அந்த நாளைக் குறித்து) நீர் நற்செய்தி கூறுவீராக.
மேலும் நீங்கள் நன்மை செய்தல், இறையச்சத்தை மேற்கொள்ளுதல், மக்களுக்கிடையில் சமாதானம் செய்து வைத்தல் ஆகியவற்றிலிருந்து விலகிக் கொள்வதற்காக அல்லாஹ் உங்களுடைய சத்தியங்களை இலக்காக ஆக்கிக் கொள்ளாதீர்கள். அல்லாஹ் நன்கு கேட்பவனும் நன்கு அறிபவனுமாவான்.
உங்களுடைய சத்தியங்களுள் வீணானவை107களுக்காக அல்லாஹ் உங்களை தண்டிக்க மாட்டான். ஆனால் உங்களின் உள்ளங்கள் (விரும்பி) எ(ந்தப் பாவத்)தை சம்பாதித்ததோ அதற்காக, உங்களை தண்டிக்க மாட்டான். அல்லாஹ் மிக்க மன்னிப்பவனும், சகித்துக் கொள்பவனுமாவான்.
தங்கள் மனைவியர்களிடம் (அவர்களை விட்டு விலகியிருக்க) சத்தியம் செய்கின்றவர்108 நான்கு மாதங்கள் (மட்டும்) எதிர் பார்க்கலாம்.  பின்னர் (இக்கால அளவிற்குள் சமாதானத்தின் பக்கம்) அவர்கள் திரும்பி வந்தால்108அ, நிச்சயமாக அல்லாஹ் மிக்க மன்னிப்பவனும் மேன்மேலும் கருணை காட்டுபவனுமாவான்.
மேலும் அவர்கள் மணவிலக்கு (தலாக்கு)க்  கொடுக்க முடிவெடுத்து விட்டால், நிச்சயமாக அல்லாஹ் நன்கு கேட்பவனும் நன்கு அறிபவனுமாவான்.
மேலும் மணவிலக்கு கொடுக்கப்பெற்ற பெண்கள், மூன்று மாதவிடாய்109 வரைத் தம்மை தாமே, தடுத்து வைத்துக் கொள்ள வேண்டும். அவர்கள் அல்லாஹ்விடத்தும், மறுமைநாளிடத்தும் நம்பிக்கை கொண்டவர்களாயின், அல்லாஹ் அவர்களின் கருப்பைகளில் உருவாக்கியுள்ளதை மறைப்பது அவர்களுக்கு ஆகுமானதன்று. அவர்கள் கணவர்கள் தமக்கிடையில் இணக்கத்தை விரும்பினால் அவர்கள் (குறிப்பிடப்பட காலமாகிய) அதற்குள் அவர்களை (இல்லற வாழ்க்கைக்கு)த் திருப்பி அழைத்துக் கொள்ள அதிக உரிமை பெற்றவர்களாவர். (பெண்களாகிய) அவர்கள் மீது சில பொறுப்புகள் உள்ளது போன்று, நியாய முறைப்படி110 அவர்களுக்கு சில உரிமைகளும் உள்ளன. ஆயினும் அவர்களை விட ஆடவர்களுக்கு ஒருவித உயர்வு உள்ளது111. மேலும் அல்லாஹ் வல்லோனும் நுண்ணறிவுடையோனும் ஆவான்.ரு28
(மீண்டும் இணையத்தக்க) மணவிலக்கு இருமுறைகளே112. பின்னர் தக்க முறையில் (மணவிளக்குப் பெற்ற பெண்களைத்) தடுத்து வைத்துக் கொள்ள வேண்டும். அல்லாஹ்வினால் (வரையறுக்கப்பட்ட) வரம்புகளை, அவ்விருவராலும் நிலைநிறுத்த முடியாதென அவர்கள் அஞ்சினாலன்றி, நீங்கள் ஏற்கனவே அவர்களுக்கு வழங்கியதிலிருந்து எப்பொருளையும் (திரும்ப) பெறுதல் உங்களுக்கு ஆகுமானதன்று. அவ்விருவராலும் அல்லாஹ்வினால் (வரையறுக்கப்பட்ட) வரம்புகளை நிலை நிறுத்த முடியாதென்ற அச்சம்112அ உங்களுக்கு113 இருக்குமாயின், அவள் தன்னை விடுவிக்க ஈடாக கொடுப்பதில், அவ்விருவ(ருள் எவ)ரின் மீதும் எந்தக் குற்றமுமில்லை. இவை அல்லாஹ்வின் (வரையறுக்கப்பட்ட) வரம்புகளாகும். எனவே நீங்கள் அவற்றை மீறாதீர்கள். மேலும் அல்லாஹ்வின் வரம்புகளை மீறுபவர் அநீதியிழைத்தவராவார்கள்.
பிறகு (மேற்கூறப்பெற்ற இரு தலாக்குகள் நிகழ்ந்த பின்னரும் மூன்றாவதாக) அவன் அவளுக்கு மணவிலக்குக் கொடுத்துவிட்டால், அவள் அவனல்லாத மற்றொரு கணவனிடம் செல்லும் வரை, அவள் அவனுக்கு ஆகுமானவளாக மாட்டாள். ஆனால், அவனும் அவளுக்கு மணவிலக்குக் கொடுத்துவிட்டால், அவ்விருவருக்கும் அல்லாஹ்வின் வரம்புகளை தங்களால் நிலைநிறுத்த முடியும் என்ற உறுதி இருந்தால், ஒருவர் மற்றொருவரிடம் (திருமணம் மூலம்) சேந்து கொள்வதில், அவர்கள் இருவர் மீது எந்தக் குற்றமுமில்லை. மேலும் இவை அல்லாஹ்வின் வரம்புகளாகும். இவற்றை அவன் அறிவுடைய மக்களுக்கு விளக்கிக் கூறுகின்றான்.
மேலும் நீங்கள் பெண்களுக்கு தலாக்குக் கொடுத்து, அவர்கள் தம்முடைய தவணையி(ன் இறுதி எல்லையி)னை அடைந்து விட்டார்களாயின்113அ, நீங்கள் அவர்களை தக்க முறையில் தங்க வைத்துக் கொள்ளுங்கள்114 அல்லது அவர்களை நன்முறையில் அனுப்பி வைய்யுங்கள். அநீதியிழைப்பதற்காக அவர்களை துன்புறுத்தித் தடுத்து வைத்துக் கொள்ளாதீர்கள். அவ்வாறு செய்பவன் தனக்கே அநீதியிழைத்துக் கொண்டான். நீங்கள் அல்லாஹ்வின் கட்டளைகளை, ஏளனத்திற்குரியதாக ஆக்கிக் கொள்ளாதீர்கள். மேலும் அல்லாஹ் உங்களுக்கு வழங்கிய அருட்கொடையையும், அவன் உங்களுக்கு இறக்கிய வேதத்தையும், ஞானத்தையும் நினைத்துப் பாருங்கள். இதன் மூலம் அவன் உங்களுக்கு அறிவுரை கூறுகின்றான். மேலும் அல்லாஹ்வுக்கு அஞ்சுங்கள். அல்லாஹ் எல்லாவற்றையும் நன்கறிவான் என்பதையும் தெரிந்து கொள்ளுங்கள். ரு29
நீங்கள் பெண்களுக்கு மணவிலக்குக் கொடுத்து, அவர்கள் தங்கள் தவணையை115 முழுமை செய்து விட்டால், அவர்கள் நல்லமுறையில் ஒருவரையொருவர் விரும்பினால், தம்முடைய கணவர்களை மணந்து கொள்வதிலிருந்து நீங்கள்116 அவர்களைத் தடை செய்யாதீர்கள். உங்களுள் அல்லாஹ்விடத்தும் இறுதிநாளிடத்தும் நம்பிக்கைக் கொள்பவருக்கு, இது அறிவுரையாகும். இது உங்களுக்கு மிக்க அருளையும் மிக்க தூய்மையையும்116அ வழங்கக் கூடியதாகும். மேலும் அல்லாஹ் அறிவான். ஆனால், நீங்கள் அறியமாட்டீர்கள்.
மேலும் தாய்மார்கள் தம் குழந்தைகளுக்கு இரண்டு வருடங்கள் முழுவதும் பாலூட்ட வேண்டும். (இது) பாலூட்டுவதை முழுமைப் படுத்த விரும்புகின்றவருக்கு (உரியதாகும்). (தாய்மார்களுக்கு) அவர்களுக்குரிய நியாயமான117 உணவு, உடை118 ஆகியவற்றிற்கான பொறுப்பு (குழந்தையின்) தந்தையைச் சாரும். எந்த மனிதன் மீதும்119 அவனுடைய தகுதிக்கு அப்பாற்பட்ட பொறுப்பு சுமத்தப் பட மாட்டாது. எந்தத் தாயையும் தன் குழந்தையின் காரணமாகத் (தந்தை) துன்புறுத்தக் கூடாது. எந்தத் தந்தையையும் தன் குழந்தையினால் (தாய்) துன்புறுத்தக் கூடாது120. அவ்வாறே (செய்வது) வாரிசுக்கும் (கடமையாக) உள்ளது. அவ்விருவரும் தம்முள் உடன்பட்டு கலந்து ஆலோசனை121 செய்து பாலூட்டுவதை நிறுத்திக் கொள்ள விரும்பினால் (அதனால்) அவர்களுக்கு எந்த குற்றமுமில்லை. நீங்கள், உங்கள் குழந்தைகளுக்குச் செவிலித்தாய் மூலம் பாலூட்ட விரும்பி, நீங்கள் வழங்க ஒப்புக் கொண்டதனை நியாயமான முறையில் நிறைவேற்றினால், உங்கள் மீது எந்தக் குற்றமுமில்லை. அல்லாஹ்வுக்கு அஞ்சுங்கள். நீங்கள் செய்வதை, நிச்சயமாக அல்லாஹ் பார்க்கின்றான் என்பதையும் தெரிந்து கொள்ளுங்கள்.
மேலும் உங்களுள் எவர் மரணமடைந்து (தமக்கு பின்னால்) மனைவியர்களை விட்டு செல்கின்றனரோ அவர்(களுடைய மனைவியர்)கள், தம்மைத் தாமே நான்கு மாதங்களும் பத்து (நாட்களும்) வரையிலும் காத்திருக்க வேண்டும். பின்னர் அவர்கள் தம்முடைய குறிப்பிட்டத் தவனையைப் நிறைவு செய்துவிட்டால், அவர்கள் தம் பொருட்டு நல்லமுறையில் எதைச் செய்தாலும் ,அதனால் உங்கள் மீது எக்குற்றமுமில்லை. நீங்கள் செய்வதை அல்லாஹ் தெரிந்து கொள்ளக் கூடியவனேயாவான்.
மேலும் (இத்தகு) பெண்களை மணந்து கொள்வதற்கான விண்ணப்பம் சம்பந்தமான எந்தச் செய்தியினையும், சைகை மூலம் நீங்கள் (அவர்களிடம்) கூறுவதிலோ, உங்கள் உள்ளங்களில் வைத்துக் கொள்வதிலோ உங்கள் மீது எக்குற்றமுமில்லை. நீங்கள் கட்டாயம் அவர்களை நினைப்பீர்கள் என்பதை அல்லாஹ் அறிவான். எனினும் நீங்கள் அவர்களிடம் ஏதாவது நல்லதைக் கூறிக் கொள்ளலாமே தவிர, நீங்கள் அவர்களுடன் இரகசியமாக (எந்த) உடன்படிக்கையும் செய்து கொள்ளக் கூடாது122. (இத்தாவிற்கான) குறிப்பிடப்பட காலம் முடிவதற்கு முன்னால், நீங்கள் திருமணப் பந்தத்திற்காக முடிவு எடுக்காதீர்கள். மேலும் உங்கள் உள்ளங்களிலுள்ளதை அல்லாஹ் அறிவான் என்பதை தெரிந்து கொள்ளுங்கள். எனவே நீங்கள் அதற்கு (அவ்விஷயத்திற்கு)ப்  பயந்து கொள்ளுங்கள். அல்லாஹ் மிக்க மன்னிப்பவனும் சகித்துக் கொள்பவனுமாவான் என்பதையும் தெரிந்து கொள்ளுங்கள்.ரு30
நீங்கள் பெண்களைத் தொடாமலோ123 அவர்களுக்கு மஹரை முடிவு செய்யாமலோ124 இருக்கும்பொழுது நீங்கள் அவர்களுக்கு மணவிலக்கு (தலாக்கு)க்  கொடுத்தால், (அதனால்) உங்கள் மீது குற்றமில்லை. நீங்கள் நன்முறையில் அவர்களின் வாழ்க்கைக்கு வேண்டியவற்றுள் சிறிது வழங்குங்கள்.125 செல்வன் தன் தகுதிக்கு ஏற்பவும், ஏழை தன் தகுதிக்கு ஏற்பவும் வழங்க வேண்டும். நல்லவர்களுக்கு இது கடமையாகும்.
மேலும் நீங்கள் அவர்களுக்கு மஹரை முடிவு செய்து விட்டு, அவர்களை தொடுவதற்கு முன்னரே அவர்களுக்கு மணவிலக்கு கொடுத்து விட்டால், (பெண்ணாகிய) அவர்கள் மன்னித்தால் அன்றி அல்லது எவருடைய கையில் திருமணம் பந்தம் உள்ளதோ அவர்126 மன்னித்தாலன்றி, நீங்கள் முடிவு செய்த மஹரில் சரிபாதியை கொடுக்க வேண்டும். மேலும் நீங்கள் மன்னித்து விடுவதோ, இறையச்சத்திற்கு மிகவும் நெருங்கியதாகும். நீங்கள் (இவ்விவகாரங்களில்) ஒருவருக்கொருவர் நன்மை செய்ய மறந்து விட வேண்டாம். நிச்சயமாக நீங்கள் செய்வதை அல்லாஹ் பார்க்கின்றான் (என்பதை நினைவில் கொள்ளுங்கள்).
நீங்கள் (எல்லாத்) தொழுகைகளிலும் (சிறப்பாக) நடுத்தோழுகையிலும் (அவற்றை நிலை நாட்ட) முழுக் கவனம் செலுத்துங்கள்.127 அல்லாஹ்வின் முன்னிலையில் பணிவுடன் நில்லுங்கள்.
நீங்கள் (ஆபத்து வரும் என) அஞ்சினால், நடந்து கொண்டோ (வாகனத்தில்) சவாரி செய்து கொண்டோ (தொழுது கொள்ளுங்கள்.) பின்னரு உங்களுக்கு அச்சம் தீர்ந்து விட்டால், அல்லாஹ்வை நினைவுக் கூருங்கள். ஏனென்றால், நீங்கள் இதற்கு முன் அறியாமலிருந்தவற்றை (யெல்லாம்) அவன் உங்களுக்கு கற்பித்துள்ளான்.
மேலும் உங்களுள் எவர்கள் மரணம் அடைந்து மனைவியர்களை விட்டு செல்கின்றனரோ அவர்கள், தங்கள் மனைவியர்களுக்கு ஓராண்டு வரை பயனளிப்பதற்காக, அதாவது அவர்களை இல்லங்களிலிருந்து வெளியேற்றாமல் இருப்பதற்காக வஸிய்யத்128 (என்னும் இறுதி விருப்பம்) செய்ய வேண்டும். ஆனால் அப்பெண்கள் (தாமாகவே) சென்று விடுவார்களாயின், அவர்கள் தமக்காக விரும்பத் தக்கதை129 செய்வதில் உங்கள் பேரில் குற்றமுமில்லை. மேலும் அல்லாஹ் வல்லவனும் நுண்ணறிவுடையோனுமாவான்.
மேலும் மணவிலக்கு கொடுக்கப்பட்ட பெண்களுக்கு, (தமது) சூழ்நிலைக்கேற்ப129அ வாழ்க்கைக்குரிய சிலப் பொருள்களை கொடுப்பது அவசியமாகும்130. இறையச்சமுடையவர்களுக்கு இது கட்டாயமாகும்.
நீங்கள் விளங்கிக் கொள்வதற்காக அல்லாஹ் தன் கட்டளைகளை131 இவ்வாறு உங்களுக்கு விளக்குகிறான். ரு31
மரணத்திற்கு அஞ்சி தமது இல்லங்களிலிருந்து வெளியேறிய ஆயிரக்கணக்கானவர்களைப் பற்றிய செய்தி உமக்கு கிடைக்கவில்லையா? அப்போது அல்லாஹ் அவர்களிடம் நீங்கள் மரணமடைந்து விடுங்கள்133 என்றான். இதற்குப் பின்னர் அவன் அவர்களுக்கு உயிர் கொடுத்தான். நிச்சயமாக அல்லாஹ் மக்களுக்கு அருள் செய்பவனாவான். ஆனால் , பெரும்பாலார் நன்றி செலுத்துவதில்லை.
மேலும் நீங்கள் அல்லாஹ்வின் வழியில் போரிடுங்கள். மேலும் அல்லாஹ் நன்கு கேட்பவனும் நன்கு அறிபவனுமாவான் என்பதைத் தெரிந்து கொள்ளுங்கள்.
அல்லாஹ்விற்கு தனது செல்வத்திலிருந்து ஒரு நல்ல பகுதியை பிரித்துக் கொடுப்பவர் எவர்?133அ அதன் காரணமாக, அவன் அதனை அவருக்குப் பெருமளவில் பன்மடங்காகப் பெருக்குவான் (என்பது அல்லாஹ்வின் நடைமுறையாகும்). அல்லாஹ் (அடியாரின் பொருளைப்) பெற்றுக் கொண்டு பெருகச் செய்கின்றான். இறுதியாக நீங்கள் அவனிடமே திரும்பவும் கொண்டு செல்லப்படுவீர்கள்.
மூஸாவிற்கு பின்னர் தோன்றிய இஸ்ராயீல் மக்களின் தலைவர்களைப் பற்றி நீர் கேள்விப்படவில்லையா? அவர்கள் தங்களுடைய ஒரு நபியிடத்தில் நாங்கள் அல்லாஹ்வின் வழியில் போர்133ஆ புரிவதற்காக எங்களுக்கு மன்னர் ஒருவரை ஏற்படுத்துவீராக என்று கேட்டார்கள். அப்போது அவர், உங்களுக்கு போர் கடமையாக்கப்பட்டால் நீங்கள் போர் புரிய மாட்டீர்கள் அல்லவா? என்றார். இதற்கு அவர்கள், நாங்கள் எம்முடைய இல்லங்களிலிருந்து வெளியேற்றப்பட்டோம். எம்முடைய ஆண்மக்களிலிருந்து (பிரிக்கப்பட்டோம்). இவ்வாறான நிலையில் நாங்கள் அல்லாஹ்வின் வழியில் போர் புரியாமல் இருப்பதற்கு எங்களுக்கு என்ன நேர்ந்து விட்டது? என்றார்கள். ஆனால் அவர்களுக்கு போர் கடமையாக்கப்பட்ட போது, அவர்களுல் சிலரைத் தவிர (ஏனைய) எல்லோரும் திரும்பி விட்டனர். மேலும் அல்லாஹ் அநீதியிழைப்பவர்களை நன்றாக அறிகின்றான்.
மேளும் அவர்களின் நபி அவர்களிடம், அல்லாஹ் உங்களுக்கு தாலூத்தை134 (கிதியோனை) மன்னராக்கியுள்ளான் என்றார். இதற்கு அவர்கள், அவரைவிட நாங்களே ஆட்சிக்கு உரியவர்களாய் விளங்கும் போது, அவர் எங்களை எவ்வாறு ஆள முடியும்? அவருக்குப் பெரும் பொருள் வழமும் வழங்கப்படவில்லையே என்றனர். நிச்சயமாக அல்லாஹ், அவருக்கு உங்களை விடவும் சிறப்பினை வழங்கி, அவருக்கு பெரும் ஞானத்தையும், உடல் வலிமையும் மிகுதியாக வழங்கியுள்ளான் என்று அவர் கூறினார். மேலும் அல்லாஹ் தான் விரும்புகின்றவருக்குத் தன் ஆட்சியினை வழங்குகின்றான். அல்லாஹ் தாராளமாக வழங்கக் கூடியவனும் நன்கு அறியக் கூடியவனும் ஆவான்.
மேலும் அவர்களின் நபி அவர்களிடம், அவரது ஆட்சிக்கு, உங்களுக்குக் ஒரு தாபூத்135 கிடைப்பதே அடையாளமாகும். அதில் உங்கள் இறைவனிடமிருந்து அமைதியும், மூஸாவின் குடும்பத்தினர், ஹாரூனின் குடும்பத்தினர் ஆகியோர் விட்டுச் சென்றவற்றுள் எஞ்சியவையும் இருக்கும். அதனை வானவர்கள் சுமந்து கொண்டிருப்பர் என்றார். நீங்கள் நம்பிக்கை கொண்டவர்களாயின், இதில் உங்களுக்கு நிச்சயமாக ஓர் அடையாளம் உள்ளது. ரு32
பின்னர் தாலூத் தமது படைகளுடன் புறப்பட்டபோது, அவர் ஓர் நதியின்136 மூலம் நிச்சயமாக அல்லாஹ் உங்களைச் சோதிப்பான். எனவே, எவன் அ(ந்த ந)தி(யி)லிருந்து வயிறு நிரம்பத் தண்ணீர் அருந்துவானோ அவன் என்னைச் சார்ந்தவன் அல்லன். தன் கையினால் ஒரு கையளவு தண்ணீர் தவிர (அதிகமாக) நீர் அருந்தாதவன், நிச்சயமாக என்னைச் சார்ந்தவன் என்று கூறினார். ஆனால் அவர்களுள் ஒரு சிலரைத் தவிர (மற்றெல்லாரும்) அதிலிருந்து (நீரை) அருந்திவிட்டனர். பிறகு அவரும் அவருடன் நம்பிக்கைக் கொண்டவர்களும் அந்த நதியினை கடந்து சென்ற போது ஜாலூத்தையும் அவனுடைய படைகளையும் இன்று எதிர்ப்பதற்கான சக்தி எங்களுக்கு இல்லை என்று அவர்கள் கூறினார்கள். (ஆனால்) அல்லாஹ்வை (ஒருநாள்) சந்திப்போம் என உறுதி கொண்டோர், எத்தனையோ சிறிய கூட்டத்தினர்கள், அல்லாஹ்வின் கட்டளையினால் பெருங்கூட்டத்தினரை வென்றுள்ளனர்; அல்லாஹ் பொறுமையாளர்களுடன் இருக்கின்றான் என்று கூறினர் (எனவே அஞ்சத் தேவையில்லை).
அவர்கள் ஜாலூத்திடமும் அவனுடைய படைகளிடமும் (போரிடச்) சென்ற போது அவர்கள்: எங்கள் இறைவா! எங்களுக்குச் சகிப்புத்தன்மையைத் தந்தருள்வாயாக. மேலும் (போர்க்களத்தில்) எங்கள் பாதங்களை உறுதிப்படுத்துவாயாக; மேலும் நிராகரிப்பாளர்களுக்கு எதிராக எங்களுக்கு உதவி செய்வாயாக என்று கூறினர்.
பின்னர் அல்லாஹ்வின் கட்டளையினால், அவர்கள் அவர்களைத் தோற்கடித்தனர். தாவூத், ஜாலூத்தை கொன்றார்.137 மேலும் அல்லாஹ் அவருக்கு ஆட்சியையும் நுட்ப ஞானத்தையும் வழங்கினான். தான் நாடியவற்றை எல்லாம் அவன் அவருக்குக் கற்றுக் கொடுத்தான். அல்லாஹ் மக்களுள் சிலரை சிலரைக் கொண்டு (தீமையிலிருந்து) விலக்கி வைக்காமல் இருந்தால், பூமி குழப்பத்திற்குள்ளாயிருக்கும். ஆனால், அல்லாஹ் எல்லா இன மக்களுக்கும் மிகுந்த அருள் செய்பவன்.
இவை அல்லாஹ்வின் வசனங்கள். நீர் உண்மையில் (நிலைத்து) இருக்கும் நிலையில், நாம் இவற்றை உமக்குப் படித்துக் காட்டுகிறோம். நிச்சயமாக, நீரும் தூதர்களுள் ஒருவர்.
இவர்களே அத்தூதர்கள். நாம் இவர்களுள் சிலருக்கு மற்றவர்களை விட மேன்மையை வழங்கியுள்ளோம். இவர்களுள் சிலருடன் அல்லாஹ் சிறப்பாகப் பேசியுள்ளான்138. இவர்களுள் சிலரின் பதவியை உயர்த்தியுள்ளான். நாம் மர்யமின் மகன் ஈஸாவுக்கு மிகத் தெளிவான சான்றுகளை வழங்கி, தூய ஆவியின் மூலம் அவருக்கு வலிமையையும் அளித்துள்ளோம். அல்லாஹ் விரும்பியிருந்தால், அவர்களுக்குப் பின்னுள்ளவர்கள் தங்களிடம் தெளிவான அடையாளங்கள் வந்த பின்னரும், தங்களுக்குள் சண்டையிட்டிருக்க மாட்டார்கள். ஆனால் அவர்கள் கருத்து வேறுபாடு கொண்டனர். அவர்களுல் சிலர் நம்பிக்கைக் கொண்டனர். மற்றும் சிலர் நிராகரித்தனர். அல்லாஹ் விரும்பியிருந்தால், அவர்கள் தங்களுக்குள் சண்டையிட்டிருக்க மாட்டார்கள். ஆனால் அல்லாஹ், தான் நாடியதையே செய்கின்றான். ரு33
நம்பிக்கை கொண்டவர்களே! எவ்வித கொடுக்கல் வாங்கலும், நட்பும் பரிந்துரையும் இல்லாத அந்நாள் வருவதற்கு முன்னர், நாம் உங்களுக்கு வழங்கியதிலிருந்து செலவு செய்யுங்கள். மேலும் நிராகரிப்பவர்கள் (தங்களுக்கே) அநீதியிழைப்பவர்களாவர்.
அல்லாஹ் – அவனைத் தவிர வணக்கதிற்குரியவர் (வேறு) எவரும் இலர். (அவன்) என்றென்றும் உயிருடன் இருப்பவவன். (தானாகவே) நிலைத்திருப்பவன்!139 (மற்றெல்லாவற்றையும்) நிலைத்திருக்கச் செய்பவன். சிற்றுறக்கமும், உறக்கமும் அவனைப் பற்றுவதில்லை. வானங்களிலும், பூமியிலும் உள்ளவை (அனைத்தும்) அவனுக்கே உரியன. அவனது அனுமதியின்றி அவனிடத்தில் பரிந்துரை செய்பவர் எவர்? அவர்களுக்கு முன்னுள்ளவை, அவர்களுக்குப் பின்னுள்ளவை (எல்லாவற்றையுமே) அவன் அறிகின்றான். அவனுடைய விருப்பமின்றி அவனுடைய ஞானத்திலிருந்து எதனையும் அவர்களால் பெற இயலாது. அவனுடைய ஞானம்140 வானங்களிலும், பூமியிலும் பரவியிருக்கிறது. அவற்றைப் பாதுகாப்பது, அவனைச் சோர்வுக்குள்ளாக்குவதில்லை. அவன் உயர்தகுதியுடையோனும்140அ, மகத்துவமிக்கோனுமாவான்.
மார்க்கத்தில் எவ்வித கட்டாயாமும் (ஆகுமானதும்) இல்லை. (ஏனென்றால்) நிச்சயமாக நேர்வழிக்கும் தவறான வழிக்கும் இடையிலுள்ள வேறுபாடு, மிகத் தெளிவாகி விட்டது. எனவே நன்மையைச் செய்ய விடாது தடுக்கக் கூடியவனை141 நிராகரித்து, அல்லாஹ்வின் மீது நம்பிக்கைக் கொள்கிறவர் அறுந்துவிடாத மிகவும் உறுதியுள்ள நம்பத் தகுந்த142 ஒன்றை வலுவாகப்ப் பற்றிக் கொண்டார். மேலும் அல்லாஹ், நன்கு செவியேற்பவனும் நன்கு அறிபவனுமாவான்.
அல்லாஹ் நம்பிக்கை கொண்டவர்களுக்கு நண்பனாவான். அவன் அவர்களை இருள்களிலிருந்து வெளியேற்றி ஒளியிடத்து கொண்டு செல்கின்றான். நிராகரிப்பவர்களின் நண்பர்கள், நன்மையைச் செய்ய விடாது தடுப்பவர்கள் ஆவர். இவர்கள் அவர்களை ஒளியிலிருந்து வெளியேற்றி இருள்களிடத்துக் கொண்டு செல்வார்கள். அவர்கள் நெருப்பிற்குரியவர்கள். அவர்கள் அதிலேயே நெடுங்காலம் இருப்பார்கள்.ரு34
அல்லாஹ் இப்ராஹீமுக்கு ஆட்சியினை வழங்கினான் என்பதனால், அவருடன் அவருடைய இறைவனைக் குறித்து விவாதம்143 செய்தவனைப் பற்றி நீர் கேள்விப்பட்டதில்லையா? இப்ராஹீம் (அவனிடம்): எனது இறைவன் உயிர்கொடுப்பவனும் மரணத்தைக் கொடுப்பவனுமாவான் என்று சொன்ன போது அவன்: நா(னும்தா)ன் உயிர் கொடுக்கின்றேன்; மரணத்தையும் கொடுக்கின்றேன் என்றான். (அவ்வாறாயின்) அல்லாஹ் சூரியனை கிழக்கிலிருந்து கொண்டு வருகின்றான், நீ அதனை மேற்கிலிருந்து கொண்டு வா என்று இப்ராஹீம் கூறினார். இதனால் நிராகரித்தவன் வாயடைத்து போனான். மேலும் அல்லாஹ் அநீதியிழைக்கும் மக்களுக்கு நேர்வழி காட்டமாட்டான்.
அல்லது கூரை கீழே விழுந்து கிடந்த144 ஒரு நகரத்தின்144அ வழியாகச் சென்றவரைப் போல்;145 (ஆன ஒருவரைப் பற்றி நீர் கேள்விப்பட்டதில்லையா?) அவர் இதன் அழிவிற்குப் பின்னர், இதனை அல்லாஹ் எப்போது உயிர்ப்பிப்பான் என்று கூறினார். பிறகு அல்லாஹ் அவரை நூறு ஆண்டுகளுக்கு (கனவில்) மரணித்தவராக ஆக்கினான். பின்னர் அவரை எழுப்பி; நீர் எவ்வளவு காலம் (இந்நிலையில்) இருந்தீர் எனக் கேட்டான். இதற்கு அவர்; ஒரு நாள் அல்லது ஒரு நாளின் சிறு பகுதி, நான் (இந்நிலையில்) இருந்தேன் என்றார். அதற்கு அவன்; (இதுவும் சரிதான்). ஆனால், நீர் (இந்நிலையில்) நூறு ஆண்டுகள் இருந்தீர். எனவே நீர் உமது உணவையும், உமது குடி நீரையும் பாரும். அது கேட்டுப் போகவில்லை. மேலும் உமது கழுதையைப் பாரும். (மேலும் இவை இரண்டும் சீராக இருப்பதைக் கண்டு, உமது கருத்தும் சரியானதுதான் என்பதைப் புரிந்து கொள்வீராக.) நாம் உம்மை மக்களுக்கு ஓர் அடையாளமாக ஆக்குவதற்காக (இவ்வாறு செய்துள்ளோம்). மேலும், எலும்புகளைச் சீராக இணைத்த பின்னர் அவற்றின் மீது தசையைப் போர்த்தியுள்ளோம் என்பதையும் பாரும் என்றான். எனவே, அவருக்கு இது தெளிவாகிய போது, அவர் அல்லாஹ் எல்லாவற்றிற்கும் ஆற்றல் பெற்றவன் என்பதை நான் அறிகிறேன் என்றார்.
மேலும் இப்ராஹீமுக்கு, என் இறைவா! நீ மரணமடைந்தவர்களுக்கு எவ்வாறு உயிர் கொடுக்கின்றாய் என்பதை எனக்குக் காட்டுவாயாக என்று சொன்ன நேரத்தையும் (நினைத்துப் பாருங்கள்) (அதற்கு இறைவன்) நீர் நம்பவில்லையா? என்று கேட்டான். (இதற்கு இப்ராஹீம்) ஏனில்லை? ஆயினும், என் மன நிறைவுக்காக (இக்கேள்வியைக் கேட்டேன்) என்றார். (அப்போது இறைவன்) நீர் நான்கு பறவைகளைப் பிடித்து அவற்றைப் பழக்கிக் கொள்ளும்.146 பின்னர் அவற்றுள் ஒவ்வொரு பகுதியை147(யும்) ஒவ்வொரு மலையின் மீது வைத்து விட்டு அவற்றை அழையும். அவை விரைவாக148 உம்மிடம் வந்து சேரும். மேலும் அல்லாஹ் வல்லமையுள்ளவனும், நுட்பமான ஞானமுள்ளவனுமாவான் என்பதை நீர் அறிந்து கொள்வீராக என்று கூறினான்.ரு35
தங்கள் செல்வங்களை அல்லாஹ்வின் வழியில் செலவிடுகின்றவர்களுக்கு, ஒரு தானியம் உதாரணமாகும். அது ஏழு கதிர்களை முளைப்பிக்கும். ஒவ்வொரு கதிரிலும்,  நூறு தானியங்கள் இருக்கும். மேலும் அல்லாஹ் தான் நாடியவருக்கு அதிக(மதிக)மாகக் கொடுக்கின்றான். மேலும் அல்லாஹ் தாராளமாகக் கொடுப்பவனும், மிக்க அறிபவனுமாவான்.
தங்கள் செல்வங்களை அல்லாஹ்வின் வழியில் செலவிட்டுப், பின்னர் தாம் செலவு செய்தது குறித்து எவ்வகையிலும் உபகாரத்தை நினைவூட்டாமலும், எவ்விதத்திலும் துன்பத்தைக் கொடுக்காமலும் இருப்போருக்கு, அவர்களின் கூலி அவர்களின் இறைவனிடம் உண்டு. அவர்களுக்கு எவ்வித அச்சமும் ஏற்படாது; மேலும் அவர்கள் கவலையடையவும் மாட்டார்கள்.
எந்த தருமத்தை கொடுத்து விட்டு துன்பம் பின் தொடருமோ அதை விட இன்சொல்லும் மன்னித்தலும் சிறந்தவையாகும். மேலும் அல்லாஹ், தன்னிறைவு பெற்றவனும், சகித்துக் கொள்பவனுமாவான்.
நம்பிக்கைக் கொண்டவர்களே! மக்களுக்குக் காட்டுவதற்காகத் தனது செல்வங்களை செலவு செய்கின்றவரையும், அல்லாஹ்விடத்தும், மறுமை நாளிடத்தும், நம்பிக்கை கொள்ளாதவரையும் போன்று நீங்கள்  உபகாரத்தை நினைவூட்டியும், துன்பங் கொடுத்தும் உங்கள் தருமங்களை வீணாக்காதீர்கள். ஏனெனில், அவனது உதாரணம் ஒரு கல்லுக்கு ஒப்பானது. அதன் மீது சிறிது மண் படிந்திருக்க, பெரும் மழை பெய்து அதை வழுவழுப்பான வெறுங்கல்லாக ஆக்கி விட்டது. இ(த்தகைய)வர்கள் சம்பாதிப்பதில் ஒரு சிறிதும் அவர்களின் கைக்கு எட்டுவதில்லை. மேலும் அல்லாஹ் இத்தகு நிராகரிப்பவர்களுக்கு (வெற்றிற்குரிய) வழியை காட்டுவதில்லை.
தங்களுடைய செல்வங்களை அல்லாஹ்வின் திருப்திககளைப் பெறவும், தங்களைத் தாங்களே உறுதிப்படுத்திக் கொள்ளவும் செலவு செய்பவர்களின் உதாரணம், உயரமான ஒரு இடத்திலுள்ள ஒரு தோட்டத்திற்கு ஒப்பானது. அதன் மீது பெருமழை பொழிகின்ற போது, அது தனது கனியை இரு மடங்காகத் தருகின்றது. மேலும் அதன்மீது பெருமழை பெய்யவில்லையாயினும், மிகவும் குறைவான மழையே (அதற்குப் போதுமானது). நீங்கள் செய்து கொண்டிருப்பதை அல்லாஹ் பார்த்துக் கொண்டிருக்கின்றான்.
தனக்குக் கீழே ஆறுகள் ஓடுகின்ற, பேரீச்சைகளையும் திராட்சைகளையுங்கொண்ட – ஒரு தோட்டம் உங்களுள் ஒருவனுக்கு இருந்து, அதிலிருந்து அவனுக்கு எல்லா வகையான கனிகளும் கிடைத்து, முதுமையும் அவனை வந்தடைந்து, அவனுக்குச் (சின்னஞ்) சிறு குழந்தைகளும் இருந்து பின்னர் அத்தோட்டத்தில் நெருப்புக் காற்று வீசி அது எரிந்து விடுவதை அவன் விரும்புவானா? நீங்கள் சிந்தித்துச் செயல்பட அல்லாஹ் உங்களுக்காக கட்டளைகளை இவ்வாறு விளக்குகின்றான். ரு36
நம்பிக்கை கொண்டவர்களே! நீங்கள் சம்பாதித்ததிலிருந்தும், நாம் உங்களுக்காக பூமியிலிருந்து வெளியாக்கியவற்றிலிருந்தும் தூய்மையானவற்றை செலவு செய்யுங்கள். பயனற்றதும், நீங்கள் செலவிடுகின்றதும், ஆனால் நீங்களே கண்மூடியவர்களாக அல்லாமல் பெற்றுக் கொள்ள விரும்பாததுமான பொருள்களை (தருமத்திற்காக) நாடாதீர்கள். அல்லாஹ், (முற்றிலும்) தன்னிறைவு பெற்றவனும் பெரும் புகழுக்குரியோனுமாவான் என்பதையும் தெரிந்துக் கொள்ளுங்கள்.
ஷைத்தான் உங்களை வறுமைக்கு அஞ்சுமாறும், வெட்கக் கேடானதை உங்களுக்கு தூண்டவும் செய்கின்றான். மேலும் அல்லாஹ்வோ தன்னிடமிருந்து ஒரு பெரும் மன்னிப்பையும், பேரருளையும் உங்களுக்கு வாக்களிக்கின்றான். மேலும் அல்லாஹ் தாராளமாகக் கொடுப்பவனும், நன்கு அறிபவனுமாவான்.
தான் விரும்புவோருக்கு அவன் ஞானத்தை வழங்குகின்றான். ஞானம் வழங்கப்பட்டோருக்கு, நிச்சயமாக மிக அதிக அளவில் நன்மை வழங்கப்பட்டு விட்டது. அறிவுடையோரைத் தவிர வேறு எவரும் அறிவுரை பெறுவதில்லை.
நீங்கள் (இறைவனுக்காக) செலவு செய்வதையும், அல்லது நீங்கள் நேர்ந்து கொள்வதையும் நிச்சயமாக அல்லாஹ் அறிகின்றான். (அவன் அதற்கான நற்கூலியை நிச்சயம் வழங்குவான்). மேலும் அநீதி இழைப்பவர்களுக்கு உதவி செய்பவர் எவரும் இலர்.
நீங்கள் தருமங்களை வெளிப்படையாக செலவு செய்தால், அது(வும்)  மிகச் சிறந்ததேயாகும். நீங்கள் அவற்றை மறைவாக ஏழைகளுக்கு வழங்கினால், அது உங்களுக்கு மிக்க நன்றேயாகும். (இதனால்) அவன் உங்களுடைய (பல) தீமைகளை உங்களை விட்டும் நீக்கி விடுவான். மேலும் அல்லாஹ் நீங்கள் செய்வதை நன்கு அறிபவனாவான்.
அவர்களை நேர்வழிக்குக் கொண்டு வருவது உமது பொறுப்பன்று. மாறாக, அல்லாஹ் தான் விரும்புவோருக்கு நேர்வழி காட்டுகின்றான். உங்கள் நல்ல148அ செல்வத்திலிருந்து எதைச் செலவு செய்தாலும் அது உங்களுக்கே (நன்மை தரும்). நீங்கள் அல்லாஹ்வின் விருப்பத்தை நாடியல்லாமல் செலவு செய்வதில்லை. செல்வத்திலிருந்து நீங்கள் எதை செலவு செய்தாலும் அது முழுமையாக உங்களுக்குத் திருப்பித் தரப்படும். மேலும் உங்களுக்கு அநீதி இழைக்கப்பட மாட்டாது.
அல்லாஹ்வின் வழிக்காக (பிற பணிகளின்றும்) தடை செய்யபட்டுள்ள,149 பூமியில் சுற்றித் திரிய தகுதி அற்ற ஏழைகளுக்கே (அத்தருமங்கள் உரியவை). அவர்கள் (பிறரிடம்) யாசிக்காததால், அவர்களைத் தேவையற்றவர்களென அறிவீனர்கள் கருதுகின்றனர். அவர்களின் தோற்றத்திலிருந்து அவர்களை நீர் அறிந்து கொள்ளலாம். அவர்கள் மக்களிடம் கெஞ்சி கேட்கமாட்டார்கள். நீங்கள் செல்வத்திலிருந்து எதை செலவு செய்தாலும் நிச்சயமாக அல்லாஹ் அதனை நன்கறிகிறான். ரு37
தங்களுடைய செல்வங்களை இரவிலும், பகலிலும், மறைமுகமாகவும், வெளிப்படையாகவும் (அல்லாஹ்வின் வழியில்) செலவு செய்பவர்களுக்கு, அவர்களின் இறைவனிடம் அவர்களுக்குரிய கூலி (பாதுகாக்கப்பட்டு) உள்ளது. அவர்களுக்கு எவ்வித அச்சமும் இல்லை. அவர்கள் கவலையடையவும் மாட்டார்கள்.
வட்டியை விழுங்குகின்றவர்கள் ஷைத்தானால் (அதாவது மன நோயால்) கடினமாக தாக்கப்பட்டவன் நிற்பது போலன்றி, நிற்கமாட்டார்கள். வணிகமும் முற்றிலும் வட்டியைப் போன்றதே அல்லாஹ் வணிகத்தை ஆகுமானதும், வட்டியை ஆகாததுமாக ஆக்கியிருக்கிறான் என அவர்கள் கூறுவதே இதற்குக் காரணம். தனது இறைவனிடமிருந்து ஏதாவது ஓர் அறிவுரை வந்த பின்னர் அதிலிருந்து தவிர்ந்து கொண்டால், அவர் முன்னர் செய்தது அவருக்கேயுரியது. அவருடைய பிரச்சினை அல்லாஹ்விடம்தான். மீண்டும் (அதே காரியத்தை)த் தொடர்ந்து செய்பவர்கள் நிச்சயமாக நெருப்பிற்கு உரியவர்கள் ஆவர். அவர்கள் அதிலேயே (நீண்ட காலம்) இருந்து கொண்டிருப்பர்.
அல்லாஹ் வட்டியை அழிக்கின்றான். மேலும்150 தருமங்களை பெருகச் செய்கின்றான். மேலும் ஒவ்வொரு வன்மையாக மறுப்போரையும், பெரும் பாவிகளையும் அல்லாஹ் நேசிப்பதில்லை.
நம்பிக்கைக் கொண்டு (பொருத்தமான)  நற்செயல்களை செய்து, தொழுகையை நிலைநாட்டி, ஸகாத் கொடுத்தும் வருகின்றவர்களுக்கு நிச்சயமாக அவர்களுடைய இறைவனிடம் அவர்களுக்குரிய கூலி உண்டு. அவர்களுக்கு எவ்வித அச்சமும் இல்லை. மேலும் அவர்கள் கவலை அடையவும் மாட்டார்கள்.
நம்பிக்கை கொண்டவர்களே! அல்லாஹ்வுக்கு அஞ்சுங்கள். நீங்கள் நம்பிக்கை கொண்டவர்களாயின், வட்டியி(ன் கணக்கி)ல் எஞ்சியிருப்பதை விட்டு விடுங்கள்.
நீங்கள் அவ்வாறு செய்யவில்லையாயின், அல்லாஹ்விடமிருந்தும் அவனது தூதரிடமிருந்தும் போரை உறுதி செய்து கொள்ளுங்கள். நீங்கள் (வட்டியை விட்டும்) பாவமன்னிப்புக் கோரினால் (அது அவ்வளவு இழப்புக்குரிய தன்று. ஏனெனில்) உங்களுடைய அசல் தொகைகளை நீங்கள் வசூலித்துக் கொள்ளலாம். (இவ்வகையில்) நீங்கள் (எவருக்கும்) அநீதி இழைக்க மாட்டீர்கள். உங்களுக்கும் அநீதி இழைக்கப்பட மாட்டாது.
கடன் பட்டவன் கஷ்டத்திலிருந்தால், பொருள் வசதி (கிடைக்கும்) வரை (அவனுக்குக்) காலக்கெடு அளிக்க வேண்டும். நீங்கள் அறிவுடையோராயின் (அசல் தொகையினைக் கூட அவனுக்கு) தருமமாகக் கொடுத்து விடுவது உங்களுக்கு மிகச் சிறந்ததாகும்.
மேலும் நீங்கள் அல்லாஹ்விடம் திரும்பவும் கொண்டு செல்லப்படுகின்ற நாளுக்கு அஞ்சுங்கள். அப்பொழுது ஒவ்வொருவருக்கும் அவர் சம்பாதித்தது, முழுமையாக கொடுக்கப்படும். அவர்களுக்கு அநீதி இழைக்கப்பட மாட்டாது.ரு38
நம்பிக்கை கொண்டவர்களே! உங்களுள் ஒருவர் மற்றவரிடம் ஒரு காலக் கெடுவைக் குறிப்பிட்டுக் கடன் வாங்கினால், அதனை எழுதிக் கொள்ளுங்கள். எழுதக் கூடியவர், உங்களுக்கிடையில் (தீர்மானிக்கப்பட்ட ஒப்பந்தத்தை) நீதத்துடன் எழுத வேண்டும். எழுதபவர், எழுதுவதற்கு மறுக்கக் கூடாது. ஏனென்றால் அல்லாஹ் அவருக்கு (எழுத)க் கற்றுக் கொடுத்துள்ளான். ஆகவே அவர் எழுத வேண்டும். எவர் மீது பொறுப்பு உள்ளதோ அவர் எழுதச் சொல்ல வேண்டும். அவர் (எழுதச் சொல்லும் போது), தன் இறைவனாகிய அல்லாஹ்வுக்கு அஞ்சி அதிலிருந்து எதையும் குறைக்காமல் இருக்க வேண்டும். எவர் மீது பொறுப்பு உள்ளதோ அவர், குறை மதி உடையவராகவோ, பலவீனராகவோ தாமாக எழுதச் சொல்ல இயலாதவராகவோ இருப்பின் , (அவருக்கு பதிலாக) அவருடைய பாதுகாவலர் நீதத்துடன் எழுதச் சொல்ல வேண்டும். நீங்கள் (இச்சந்தர்பத்தில்) உங்களுடைய ஆண்களில் இருவரைச் சாட்சிகளாக ஏற்படுத்திக் கொள்ளுங்கள். (சாட்சிக்கு) ஆண்கள் இருவர் இல்லாவிட்டால், சாட்சிகளாக இருப்பதற்கு நீங்கள் விரும்புவர்களுள் ஓர் ஆணையும், இரு பெண்களையும் (சாட்சிகளாக ஆக்கிக் கொள்ளுங்கள்) (ஏனெனில்) இருவருள் ஒருத்தி மறந்து விட்டால் மற்றொருத்தி நினைவூட்டுவாள். சாட்சிகள் அழைக்கப்பட்டால், அவர்கள் மறுக்கக்கூடாது. (தொகை) சிறிதோ, பெரிதோ அதற்குரிய தவணையுடன் அதனை எழுதிக் கொள்வதில் நீங்கள் சோம்பி இருந்து விடாதீர்கள். இது அல்லாஹ்விடத்து மிக்க நீதமுள்ளதாகவும், சாட்சியத்தை உறுதியாக வைத்துக் கொள்வதற்காகவும், நீங்கள் ஐயங்கொள்ளாதிருப்பதற்குப் பலமாகவும் உள்ளது. (எனவே எழுதிக் கொள்வது இன்றியமையாதது)  ஆனால், உங்களுக்கிடையே நடப்பது ரொக்க வணிகமாக இருந்தால், அதனை எழுதிக் கொள்ளாமல் இருப்பது உங்கள் மீது குற்றமில்லை.150அ மேலும் உங்களுக்கிடையே கொடுக்கல் வாங்கல்150ஆ செய்து கொண்டால், சாட்சிகளை ஏற்படுத்திக் கொள்ளுங்கள். எழுதுபவருக்கும், சாட்சிக்கும் தீங்கு செய்தல் கூடாது. நீங்கள் (அவ்வாறு) செய்தால், அது உங்களின் கட்டுப்படாமை(யின் அறிகுறி) ஆகும்.  மேலும் நீங்கள் அல்லாஹ்வுக்கு அஞ்சிக் கொள்ளுங்கள்; மேலும் அல்லாஹ் உங்களுக்கு ஞானத்தை வழங்குவான். மேலும் அல்லாஹ் எல்லாவற்றையும் நன்கு அறிபவனாவான்.
மேலும் நீங்கள் பயணம் செய்து கொண்டிருக்கும்போது, உங்களுக்கு எழுதுபவர் கிடைக்கவில்லையென்றால், (அச்சமயம்) அடமானமாகப் பொருளை பெற்றுக் கொள்ள வேண்டும். எனவே உங்களுள் ஒருவர், மற்றொருவரிடம் ஒரு பொருளை நம்பி ஒப்படைத்தால், அப்பொருளை (கொடுத்தவர் கேட்கும்போது) பெற்றுக் கொண்டவர் திருப்பிக் கொடுக்க வேண்டும். தன் இறைவனாகிய அல்லாஹ்வுக்கு அஞ்ச வேண்டும். மேலும் நீங்கள் சாட்சியத்தை (ஒருபோதும்) மறைக்கக் கூடாது. அதை மறைப்பவரின் உள்ளம் நிச்சயமாக பாவத்திற்குள்ளாகிறது. மேலும் நீங்கள் செய்வதை அல்லாஹ் நன்கு அறிபவனாவான். ரு39
வானங்களிலும் பூமியிலும் உள்ளவை (யாவும்), அல்லாஹ்விற்கே உரியன. உங்கள் உள்ளங்களிலுள்ளதை நீங்கள் வெளிப்படுத்தினாலும், அல்லது அதனை மறைத்து வைத்தாலும் அதைப்பற்றி அல்லாஹ் உங்களிடம் கணக்குக் கேட்பான். பின்னர், தான் நாடுபவனை மன்னித்து விடுவான். தான் நாடுபவனுக்குத் தண்டனை கொடுப்பான். மேலும் அல்லாஹ் எல்லாவற்றிற்கும் பேராற்றல் உடையவனாவான்.
இத்தூதர் தம்முடைய இறைவனிடமிருந்து தனக்கு இறக்கப்பட்டதில் நம்பிக்கை கொண்டுள்ளார். (ஏனைய) நம்பிக்கையாளர்களும் (நம்பிக்கை கொண்டுள்ளனர்). இவர்களெல்லாரும் அல்லாஹ், அவனுடைய வானவர்கள், அவனது வேதங்கள் மற்றும் அவனுடைய தூதர்கள் மீதும் நம்பிக்கைக் கொண்டு, நாங்கள் அவனுடைய தூதர்களுள் எவருக்கிடையிலும் (எந்த) வேற்றுமை(யும்) பாராட்டுவதில்லை (எனக் கூறுகின்றனர்). மேலும் நாங்கள் அல்லாஹ்வின் கட்டளையை) செவியேற்றோம் கட்டுப்பட்டோம். எங்கள் இறைவா! நாங்கள் உன் மன்னிப்பைக் கோருகின்றோம். உன்னிடமே (நாங்கள்) திரும்பி வர வேண்டியதுமிருக்கிறது என்றும் இவர்கள் கூறுகின்றனர்.
அல்லாஹ் எவனுக்கும், அவனுடைய சக்திக்கு அப்பாற்பட்ட பொறுப்பைச் சுமத்துவதில்லை. அவன் சம்பாதித்த (நன்மையான)து அவனுக்கே அவன் சம்பாதித்த (தீமையான)து அவனுக்கே. எங்கள் இறைவா! நாங்கள் மறந்து விட்டாலோ , தவறிழைத்தாலோ நீன் எங்களைத் தண்டிக்காதிருப்பாயாக150இ. எங்கள் இறைவா! எங்களுக்கு முன்னுள்ளவர்கள் மீது நீ பாரத்தைச்151 சுமத்தியது போன்று எங்கள் மீதும் நீ அதனைச் சுமத்தாதிருப்பாயாக. எங்கள் இறைவா! எங்களால் (சுமக்க) இயலாத (பாரத்)தை எங்கள் மீது சுமத்தாதிருப்பாயாக.152 எங்கள் (குற்றங்க)ளை மன்னிப்பாயாக; எங்களைப் பொறுத்தருள்வாயாக; எங்கள் மீது கருணை காட்டுவாயாக; நீயே எங்கள் எஜமானன்; ஆகவே நிராகரிக்கும் கூட்டத்தினருக்கு எதிராக நீ எங்களுக்கு உதவி புரிவாயாக என்றும் அவர்கள் கூறுகின்றனர். ரு40
அளவற்ற அருளாளனும் மேன்மேலும் கருணைக் காட்டக் கூடியவனுமாகிய அல்லாஹ்வின் பெயரால் (ஓதுகின்றேன்).
அலிஃப் லாம் மீம்.1
அல்லாஹ் அவனைத்தவிர வணக்கத்திற்குரியவன் எவனுமில்லை.அவன் என்றென்றும் உயிருடனிருப்பவன். தானே நிலைத்திருந்து மற்றவற்றை நிலைத்திருக்கச் செய்பவன் .
அவன் உம்மத்திடத்து ,உண்மையைக் கொண்டுள்ள இவ்வேதத்தைத் தனக்கு முன்னுள்ள (இறையறிவிப்பான)தை உறுதிப்படுத்தக்கூடியதாக இறக்கினான். மேலும் தெளராத்தையும் இஞ்ஜீலையும் அவன் இறக்கினான்.
(அவை) இதற்கு முன் மக்களுக்கு வழிகாட்டியாக (இருந்தன).மேலும் மறுக்க முடியாத உண்மையையும் (அதாவது குர்ஆனை) இறக்கினான். அல்லாஹ்வின் அடையாளாங்களை நிராகரிக்கின்றவர்களுக்கு, நிச்சயமாக கடினமான தண்டனை (விதிக்கப்பட்டு) உள்ளது. மேலும் அல்லாஹ் வல்லோனும் தண்டனை வழங்குபவனும் ஆவான்.
பூமியிலும்  வானத்திலும் அல்லாஹ்வுக்கு மறைந்ததாக எப்பொருளும் இல்லை.
கருப்பைகளில் தான் நாடியவாறு உங்களை வடிவமைப்பவன் அவனேதான். அவனையன்றி வணக்கத்திற்குரியவன் எவனுமில்லை.அவன் வல்லோனும்,நுண்ணறிவுடையோனுமாவன்.
அவனே இவ்வேதத்தை உமக்கு இறக்கினான். இதில் சில வசனங்கள் உறுதி (நிலை)யானவை. இவையே இந்நூலின் அடிப்படை. மற்றவை உவமை வடிவிலானவை.3 எனவே கோணலான உள்ளத்தை உடையோர் குழப்பத்தை நோக்கமாகக் கொண்டும். (இந்நூலுக்கு) மாற்றமான பொருள் கொள்ளும் நோக்கிலும் உவமை வடிவிலான வசங்களைப் பின்தொடர்வர். ஆனால் அதன் விளக்கத்தை அல்லாஹ்வும், இறைஞானத்தில் முழுமைபெற்றவர்களுமேயன்றி வேறெவரும் அறிய மாட்டார்கள். அவர்கள் நாங்கள் இதனை நம்புகிறோம்.இவையெல்லாம் எங்கள் இறைவனிடமிருந்து வந்துள்ளவை எனக்கூறுவர்.அறிவுடையோரேயன்றி வேறெவரும் போதனையைப் பெறமாட்டார்.
எங்கள் இறைவா ! நீ எங்களுக்கு நேர்வழி காட்டியதன் பின்னர், எங்கள் உள்ளங்களைக் கோணலாக்காதிருப்பாயாக. எங்களுக்கு உன்னிடமிருந்து அருளை வழங்குவாயாக.நிச்சயமாக நீயே வாரி வழங்குபவனாவாய் .
எங்கள் இறைவா ! நிச்சயமாக நீ மக்களெல்லாரையும் ஒரு நாளில் ஒன்று சேர்ப்பாய்.இ (ந்நாள் வருவ) தில் ஐயமேதுமில்லை . நிச்சயமாக அல்லாஹ் ( ஒருபோதும் தன் )வாக்குறுதிக்கு மாற்றம் செய்வதில்லை. ரு1
நிராகரிப்போருக்கு அவர்களின் செல்வமும், சந்ததியும் இறைவனுக்கெதிராகச் சிறிதும் பயனளிக்காது. இவர்களே நரகின் எரிபொருளாவர்.
ஃபிர்அவ்னைப் பின்பற்றியோரும், அவர்களுக்கு முன்னிருந்தோரும் (செய்ததைப்) போன்று, அவர்கள் நம்முடைய அடையாளாங்களைப் பொய்யாக்கினர். எனவே அல்லாஹ் அவர்களின் பாவங்களின் காரணமாக அவர்களைத் தண்டித்தான். அல்லாஹ்வின் தண்டணை கடினமானது.
நீர் நிராகரிப்பவர்களிடம் கூறுவீராக .நீங்கள் நிச்சயமாகத் தோல்வி அடைவீர்கள் .பின்னர் நரகத்தின் பால் ஒன்று திரட்டி கொண்டு செல்லப்படுவீர்கள். அது மிகக் கெட்ட தங்குமிடமாகும்.
ஒன்றுடன் ஒன்று போரிட்டுக் கொண்டிருந்த இருபடைகளிலே, நிச்சயமாக உங்களுக்கு ஓர் அடையாளமிருந்தது , (இவற்றுள்) ஒரு பிரிவினர் அல்லாஹ்வின் வழியில் போர் செய்தனர் .மற்றொருபிரிவினர், நிராகரிப்பவர். (நிராகரிப்பாளர்களாகிய) அவர்களை (முஸ்லீம்களாகிய) அவர்கள் (தங்கள் சொந்தச்) கண்களால் , தங்களைப்போல் இரு மடங்காகக் கண்டனர். தான் நாடுபவனுக்குத் தனது உதவியின் மூலம் அல்லாஹ் வலிமையினை வழங்குகின்றான் .இதில் பார்வையுடையோருக்கு, நிச்சயமாக  ஒரு படிப்பினை உள்ளது .
விரும்பப்படுகின்ற பொருள்களாகிய பெண்கள் , ஆண்மக்கள் , பாதுகாக்கப் பட்ட பொன் ,வெள்ளிகளின் கருவூலங்கள் ,அழகுவாய்ந்த குதிரைகள், கால்நடைகள், வேளாண்மை ஆகியவற்றின் மீதுள்ள நேசம் மக்களுக்கு அழகாக்கப்பட்டுள்ளது. இது உலக வாழ்க்கைக்குத் தேவையான பொருளாகும். அல்லாஹ்விடத்திலோ மிகவும் மேலான தங்குமிடமுள்ளது.
நீர் கூறுவீராக ! அதை விட(வும்) சிறந்ததை நான் உங்களுக்கு அறிவிக்கட்டுமா ? இறையச்சம் உடையவர்களுக்கு அவர்களின் இறைவனிடத்தில் தோட்டங்கள் உள்ளன .அவற்றின் கீழே ஆறுகள் ஓடுகின்றன ,(அவர்கள்) அவற்றில் என்றென்றும் வாழ்வர். (அவர்களுக்கு) கற்புள்ள வாழ்க்கைத் துணைகளும் அல்லாஹ்வின் திருப்தியும் உண்டு. அல்லாஹ் தன்னடியார்களைப் பார்த்துக் கொண்டிருக்கின்றான்.
இத்தகையவர்கள், எங்கள் இறைவா!  நிச்சயமாக நாங்கள் நம்பிக்கை கொண்டுள்ளோம். எனவே நீ எங்களுக்கு எங்கள் பாவங்களை மன்னித்தருளுவாயாக, எங்களை நரகத் தண்டனையிலிருந்து காப்பாற்றுவாயாக என்று கூறுவர்.
(இத்தகையோர்) பொறுமையாளர்களும், உண்மை பேசுபவர்களும், கட்டுப்பட்டு நடப்பவர்களும், (இறைவனுக்காகத் தங்கள் பொருள்களைச்) செலவு செய்பவர்களும், இரவின் இறுதிப் பகுதிகளில் பாவமன்னிப்புக் கோருபவர்களுமாவார்.
வணக்கத்திற்குரியவன் அவனன்றி வேறெவருமில்லை என்று அல்லாஹ் நீதியில் நிலைத்தவனாய் சாட்சி கூறுகின்றான், அவ்வாறே வானவர்களும், அறிவுடையோரும் (சாட்சி கூறுகின்றனர்). வல்லமையுள்ளவனும், நுட்பமான  ஞானம் உள்ளவனுமாகிய அவனைத்தவிர வேறு எவரும் வணக்கத்திற்குரியவன் இல்லை.
நிச்சயமாக அல்லாஹ்விடத்தில் (உண்மையான) மார்க்கம் இஸ்லாமாகும். வேதம் வழங்கப்பெற்றவர்கள், தங்களிடம் ஞானம் வந்ததின் பின்னரே தங்களுக்கிடையிலுள்ள குழப்பத்தின் காரணமாகக் கருத்து வேறுபாடு கொண்டனர். அல்லாஹ்வின் அடையாளங்களை நிராகரிக்கின்றவன், நிச்சயமாக அல்லாஹ் விரைவில் கணக்கைத் தீர்ப்பவனவான் (என்பதை நினைவி கொள்ளட்டும்).
எனவே அவர்கள் உம்முடன் வாக்குவாதம் செய்தால், நீர் (அவர்களிடம்) நான் அல்லாஹ்வுக்கு முற்றிலும் அடி பணிந்து விட்டேன்,(அவ்வாறே) என்னைப் பின்பற்றுபவர்களும் (அடி பணிந்து விட்டனர்) எனக்கூறுவீராக.வேதம் வழங்கப்பட்டவர்களிடமும்,கல்லாதவர்களிடமும் (உம்மியீன்களிடமும்) நீங்கள் அல்லாஹ்வுக்கு அடிபணிந்து விட்டீர்களா? என்று கேட்பீராக, அவர்கள் அடிபணிந்து விட்டால் அவர்கள் நேர்வழி பெற்றவர்களாவர். அவர்கள் புறக்கணித்து விட்டால் , உம்முடைய  கடமை தூதுச் செய்தியை எடுத்துரைப்பதேயாகும். அல்லாஹ் அடியார்களைப் பார்த்துக் கொண்டிருக்கிறான். ரு2
அல்லாஹ்வின் வசனங்களை  நிராகரிக்கவும், நியாயமின்றி நபிமார்களைக் கொல்ல முயலவும். மேலும் மக்களை நீதியைக் கொண்டு ஏவுகின்றவர்களை கொலை செய்ய நாடவும் செய்வோருக்கு வேதனை தரும் தண்டனை பற்றி நீர் எச்சரிப்பீராக.
இம்மையிலும் மறுமையிலும் இவர்களின் செயல்கள் வீணாகிப் போய்விடும். இவர்களுக்கு உதவுவோர் எவருமில்லை.
இறைசட்டத்தின் ஒரு பகுதி வழங்கப்பட்டவர்களைப் பற்றி உமக்கு தெரியாத? அவர்களுக்கிடையே தீர்ப்பளிப்பதற்காக, அல்லாஹ்வின் வேதத்தின்பால் அவர்கள் அழைக்கப்படுகின்றனர்,அவர்களுள் ஒரு பிரிவினர் புறக்கணித்து முகந்திருப்பிக் கொள்கின்றனர்.
எண்ணத்தக்க சில நாட்களான்றி, நெருப்பு எங்களைத் தீண்டாது என்று அவர்கள் கூறுவதே இதற்கு காரணம். அவர்கள் பொய்யாகக் கற்பனை செய்து கூறுவது, அவர்களை அவர்களுடைய மார்க்க (விஷய)த்தில் ஏமாற்றிவிட்டது.
எவ்வித ஐயத்திற்கும் இடமில்லாத ஒரு நாளில், நாம் அவர்களை ஒன்றும் சேர்க்கும்போது அவர்களின் நிலை எவ்வாறிருக்கும்? மேலும் (அந்நாளில்) ஒவ்வொருவனுக்கும் அவன் சம்பாதித்தது முழுமையாகக் கொடுக்கப்படும். அவர்களுக்கு அநீதி இழைக்கப்படவும் மாட்டாது.
நீர் கூறுவீராக, ஆட்சிக்கதிபதியாகிய அல்லாஹ்வே! நீ விரும்புவோருக்கு ஆட்சியினை வழங்குகின்றாய், விரும்புபவரிடமிருந்து ஆட்சியினைப் பறித்துக் கொள்கிறாய், விரும்புபவருக்கு மேன்மையை வழங்குகின்றாய். விரும்புபவரை இழிவுபடுத்துகின்றாய். எல்லா நன்மைகளும் உன் கையில் தானிருக்கின்றன. நிச்சயமாக நீ எல்லாவற்றிற்கும் பேராற்றல் பெற்றவனாவாய்.
நீ இரவை பகலில் நுழையச் செய்கின்றாய், பகலை இரவில் நுழையச் செய்கின்றாய். உயிரற்றதிலிருந்து உயிருள்ளதை வெளிப்படுத்துகின்றாய். மேலும் உயிருள்ளதிலிருந்து உயிரற்றதை வெளிப்படுத்துடுகின்றாய். மேலும் நீ விரும்புவருக்கு அளவின்றி வழங்குகின்றாய்.
நம்பிக்கை கொண்டவர்கள் நம்பிக்கை கொண்டவர்களை விட்டு விட்டு நிராகரிப்பவர்களை நண்பர்களாக்கிக் கொள்ள வேண்டாம். நீங்கள் அவ்வாறு செய்தால், நீங்கள் உங்களை அவர்களிடமிருந்து முற்றிலும் பாதுகாத்துக் கொள்ளதாவரை, உங்களுக்கு அல்லாஹ்வுடன் எதிலும் எத்தொடர்பும் இருக்காது. அல்லாஹ் தனது தண்டனையை குறுத்து உங்களை எச்சரிக்கிறான். அல்லாஹ்விடமே (நீங்கள்) திரும்பிச் செல்ல வேண்டும்.
நீர் (அவர்களிடம்) கூறுவீராக; உங்கள் உள்ளங்களில் இருப்பதனை நீங்கள் மறைத்து வைத்தாலும் அல்லது அதனை வெளிப்படுத்தினாலும், அல்லாஹ் அதனை அறிகின்றான். வானங்களிலுள்ளவற்றையும், பூமியிலுள்ளவற்றையும் அவன் அறிகின்றான். அல்லாஹ் எல்லாவற்றிற்கும் பேராற்றல் பெற்றவன்.
ஒவ்வொரு மனிதனும் தான் செய்த நன்மையையும், தான் செய்த தீமையையும் நேருக்கு நேர் காணும் நாளுக்கு அஞ்சுங்கள். (தீமையாகிய) இதற்கும், தனக்குமிடையே நெடுந்தூரம் இருக்கவேண்டுமே என்று அவன் விரும்புவான். அல்லாஹ் தனது தண்டனையைப் பற்றி உங்களுக்கு எச்சரிக்கிறான். அல்லாஹ் அடியார்களிடம் மிகுந்த கருணை கொண்டவனாக இருக்கின்றான். ரு3
நீர் கூறுவீராக, (மக்களே) நீங்கள் அல்லாஹ்வை நேசிப்பவர்களாயின் என்னைப் பின்பற்றுங்கள். (அப்போது தான்) அல்லாஹ்(வும்) உங்களை நேசிப்பான். உங்களுடைய பாவங்களை மன்னிக்கவும் செய்வான், அல்லாஹ் மிக்க மன்னிப்பவனும் மீண்டும் மீண்டும் அருள் செய்பவனுமாவான்.
நீர் கூறுவீராக ! நீங்கள் அல்லாஹ்வுக்கும் இத்தூதருக்கும் கட்டுப்பட்டு நடவுங்கள். (இதனை) புறக்கணித்துத் திரும்பிவிட்டால், அல்லாஹ் நிராகரிப்பவர்களை ஒருபோதும் நேசிப்பதில்லை (என்பதனை ஞாபகம் வைத்துக் கொள்ளுங்கள்).
நிச்சயமாக அல்லாஹ் ஆதம், நூஹ், இப்ராஹீமின் குடும்பம் இம்ரானின் குடும்பம் ஆகியோருக்கு (அக்காலத்து)5 மக்கள் எல்லாரையும் விட சிறப்பளித்தான்.
அவர்கள் ஒருவருக்கொருவர் ஒப்புமையுடைய தலைமுறையினராவர்.6 அல்லாஹ் நன்கு கேட்பவனும்,நன்கு அறிபவனுமாவான்.
இம்ரானுடைய (குடும்பத்தைச் சேர்ந்த) பெண், என் இறைவா! என் வயிற்றில் உள்ளதை உனக்காக (உன் பணிக்காக )அர்பணிக்க நான் நேர்ந்துள்ளேன். எனவே என்னிடமிருந்து இதனை ஏற்றுக்கொள்வாயாக. நிச்சயமாக நீயே நன்கு கேட்பவனும் நன்கு அறிபவனுமவாய் என்று கூறிய நேரத்தை நினைத்துப் பார்ப்பீராக.
பின்னர் அவள் அதைப் பெற்றடுத்தபோது, அவள் பெற்றெடுத்ததை இறைவன் நன்கு அறிந்தவனாயிருந்தும். என் இறைவா! நான் ஒரு பெண்ணைப் பெற்றுள்ளேன் என்றாள். மேலும் (அவள் எண்ணியிருந்த) ஆண் (இந்தப்) பெண்ணுக்கு ஈடாகாது (என்பதையும் இறைவன் அறிவான்.) நான் இவளுக்கு மர்யம் எனப் பெயர் சூட்டியுள்ளேன். மேலும் நான் அவளையும் அவள் சந்ததியையும் துரத்தப்பட்ட ஷைத்தானி(ன் தாக்குதலி)லிருந்து உனது பாதுகாவலில் ஒப்படைக்கின்றேன் என்றும் கூறினாள்.
அப்பொழுது அவளது இறைவன் அவளை மிக நல்ல முறையில் ஏற்றுக்கொண்டு, அவளை மிகச் சிறந்த முறையில் வளரச் செய்தான். ஸக்கரிய்யாவை அவளது வளர்ப்பவராக ஆக்கினான். ஸக்கரிய்யா கூடத்திலிருத்த அவளைக் காணச் சென்ற போதெல்லாம், அவளிடம் (ஏதாவதோர்) உணவு இருப்பதைக் கண்டு அவர், மர்யமே! உனக்கு இது எங்கிருந்து வந்தது என்றார். (அதற்கு அவள்): இது அல்லாஹ்விடமிருந்து (வந்தது) என்றாள். நிச்சயமாக அல்லாஹ் தான் நாடுபவருக்கு அளவில்லாமல் வழங்குகின்றான்.
அப்பொழுது ஸக்கரியா தம் இறைவனிடம், என் இறைவா! நீ எனக்கு உன்னிடமிருந்து தூய்மையான சந்ததியைத் தந்தருள்வாயாக. நிச்சயமாக நீ வேண்டுதலை ஏற்றுக் கொள்ளபவனாவாய் என்று கூறி வேண்டினார்.
அவர் கூட்டத்தில் நின்று தொழுது கொண்டிருந்தபோது, வானவர்கள் அவரை அழைத்து, அல்லாஹ் உமக்கு யஹ்யாவைப் பற்றிய நற்செய்தியினை வழங்குகின்றான். அவர் அல்லாஹ்வின் வார்த்தையை உண்மைப்படுத்துபவராகவும், தலைவராகவும் (பாவங்களைத்) தடுப்பவராகவும், நல்லவர்களில் (முன்னேறிய) தூதராகவும் இருப்பார் என்று கூறினார்.
அவர்: என் இறைவா! நான் முதுமையை அடைந்தும், என் மனைவி மலடியாகவும் இருக்கும் நிலையில் நான் ஓர் ஆண்மகனை எவ்வாறு பெறுவேன்? என்றார். (அதற்கு) அவ்வாறே, அல்லாஹ் தான் விரும்புவதைச் செய்கின்றான் என்று கூறினான்.
(பின்னர்) அவர், என்  இறைவா! எனக்கு ஏதாவது ஒரு கட்டளை கொடு என்று கூறுனார். (அதற்கு) நீர் மூன்று நாள் வரை சைகையினாலன்றி மக்களிடம் பேசாதீர்.மேலும் மாலையிலும், காலையிலும் உம் இறைவனுடைய தூய்மையை எண்ணி (அவனை) நினைவு கூறுவீராக என்பதே உமக்குரிய கட்டளை என்று கூறினான். ரு4
வானவர்கள், மர்யமே நிச்சயமாக அல்லாஹ் உம்மைத் தேர்ந்தெடுத்து உம்மை தூய்மைப்படுத்தி (அக்காலத்திலுள்ள) எல்லாப் பெண்களை விடவும் உம்மை மேன்மைப்படுத்தியுள்ளான் என்று சொன்ன நேரத்தை (நினைத்துப் பாருங்கள்).
மர்யமே! நீர் உமது இறைவனுக்குக் கீழ்ப்படிந்து சிரம் பணிந்து, ஓரிறைவனை வணங்குபவருடன் இணைந்து அவனையே வணங்குவீராக.
இது மறைவான செய்திகளுள் ஒன்றாகும். இதனை நாம் உமக்கு இறை அறிவிப்பின் மூலம் அறிவிக்கின்றோம். தங்களுள் எவர் மர்யமைப் பாதுகாத்து வருவது என்பதற்காகத் தங்களுடைய அம்புகளை அவர்கள் எறிந்தபொழுது, நீர் அவர்களுடன் இருக்கவில்லை. அவர்கள் வாக்குவாதம் செய்து கொண்டிருந்த பொழுது நீர் அவர்களுடன் இருக்கவில்லை.
(பின்னர்) வானவர்கள், மர்யமே! நிச்சயமாக அல்லாஹ் தனது ஒரு சொல்லின் மூலம் உமக்கு நற்செய்தியினை வழங்குகின்றான். அவர் பெயர் மஸீஹ் ஈஸப்னு மர்யம் என்பதாகும். அவர் (இவ்)வுலகிலும், மறுவுலகிலும்  கண்ணியத்திற்குரியவராகவும், (இறைவனுக்கு) நெருக்கமானவர்களைச் சேர்ந்தவராகவும் இருப்பார் என்றார்.
தொட்டிலிலும் (சிறிய வயதிலும்) நடுத்தர வயதிலும் அவர் மக்களிடத்தில் பேசுவார். அவர் நல்லவர்களைச் சார்ந்தவராக இருப்பார்.
என் இறைவா! என்னை எந்த மனிதனும் தொடாதிருக்க, எனக்கு எவ்வாறு குழந்தை உண்டாகும் என்று அவர் கூறினார். அல்லாஹ்(வின் செயல்) அவ்வாறே, தான் நாடுவதை அவன் படைக்கின்றான். அவன் ஏதாவது ஒன்றைப்ற்றி முடிவெடுத்துவிட்டால், அது குறித்து “நீ உருவாகி வீடு” என்று கூறியவுடன், அது உருவாகத் தொடங்கி விடுகின்றது என்று அவர் கூறினார்.
அல்லாஹ் அவருக்கு வேதத்தையும், ஞானத்தையும், தவ்ராத்தையும், இஞ்ஜீலையும் கற்றுக்கொடுப்பான்.
அவர் இஸ்ராயீலின் மக்களுக்குத் தூதராவர். (அவர்) நான் உங்களிடம், உங்கள் இறைவனிடமிருந்து ஓர் அடையாளத்தைக் கொண்டு வந்துள்ளேன். நான் உங்களுக்காக பறவையைப் போன்ற ஒரு படைப்பை களிமண்ணிலிருந்து உருவாக்குவேன்.7 பின்னர் நான் அதில் (ஒரு புதிய உயிரை) ஊதுவேன். இதனால் அல்லாஹ்வின் கட்டளைக்கேற்ப அது பறக்கும் தகுதி பெற்றதாகிவிடும். மேலும் நான் அல்லாஹ்வின் கட்டளைக்கேற்ப குருடனையும் தொழுநோயாளியையும் நலமாக்குவேன். இறந்தவர்களை உயிர்பிப்பேன்.8 நீங்கள் சாப்பிடுபவை பற்றியும், நீங்கள் உங்கள் வீடுகளில் சேகரித்து வைப்பவை பற்றியும் நான் உங்களுக்கு அறிவிப்பேன். நீங்கள் நம்பிக்கையுடையவர்களாயின் இதில் உங்களுக்கு ஓர் அடையாளம் உள்ளது (என்ற தூதுச் செய்தியைக் கூறுவார்.)
எனக்கு முன்னுள்ளதை அதாவது தவ்ராத்தை மெய்பிக்கக் கூடியவனாகவும்,உங்களுக்கு விலக்கப்பட்டிருந்த ஒரு சிலவற்றை உங்களுக்கு அனுமதிக்கப்பட்டதாக ஆக்குவதற்காகவும் (வந்துள்ளேன்). உங்களிடம் உங்கள் இறைவனிடமிருந்து ஓர் அடையாளத்துடன் நான் வந்துள்ளேன். எனவே அல்லாஹ்விற்கு அஞ்சி எனக்குக் கட்டுப்பட்டு நடங்கள்.
நிச்சயமாக அல்லாஹ் என் இறைவனும், உங்கள் இறைவனுமாவான். எனவே நீங்கள் அவனை வணங்குகள். இது நேரான வழியாகும்.
பின்னர் அவர்கள் நிராகரிப்பதை ஈஸா உணர்ந்தபொழுது, அல்லாஹ்விற்காக எனக்கு உதவி செய்பவர்கள் யார் என்று கேட்டார். நாங்கள் அல்லாஹ்வின் உதவியாளர்களாயுள்ளோம், நாங்கள் அல்லாஹ்விடம் நம்பிக்கை கொண்டுள்ளோம், நாங்கள் கட்டுப்பட்டு நடப்பவகளாயுள்ளோம் என்பதற்கு நீர் சாட்சியாக இருப்பீராக என்று சீடர்கள் பதில் கூறினர்.
எங்கள் இறைவா! நீ இறக்கியதில் நாங்கள் நம்பிக்கை கொள்கிறோம். மேலும் இத்தூதரைப் பின்பற்றுகிறோம். எனவே நீ எங்களைச் சாட்சியாளர்களுடன் பதிவு செய்வாயாக.
(ஈஸாவின் பகைவர்களாகிய) அவர்களும் திட்டம் தீட்டினர். அல்லாஹ்வும் திட்டம் தீட்டினான். திட்டம் தீட்டுபவர்களில் அல்லாஹ் மிகச் சிறந்தவன். ரு5
ஈஸாவே! நான் உமக்கு (இயற்கையான) மரணத்தைத் தருவேன். உமக்கு எனது சந்நிதியில் உயர்வு தருவேன்,11  நிராகரிப்பவர்களி(ன் குற்றச்சாட்டுகளி(லிருந்து உம்மைத் தூய்மைப் படுத்துவேன். உம்மை பின்பற்றுபவர்களை நிராகரிப்பவர்களைவிட இறுதிநாள் வரை மேலோங்கச் செய்வேன். பின்னர் என்னிடமே திரும்பிவர வேண்டியதிருக்கிறது. அப்பொழுது நான், நீங்கள் கருத்து வேறுபாடு கொண்டிருக்கின்றவற்றில்  உங்களுடையே தீர்ப்பு வழங்குவேன் என்று அல்லாஹ் கூறிய நேரத்தை (நினைத்துப் பாருங்கள்)
எனவே நிராகரிப்பவர்களுக்கு இம்மையிலும், மறுமையிலும் கடினமான தண்டனை கொடுப்பேன். அவர்களுக்கு உதவி செய்பவர் எவரும் இல்லை.
நம்பிக்கை கொண்டு நற்செயல்கள் செய்பவர்களுக்கு அவன் அவர்களுக்குரிய கூலிகளை முழுமையாக வழங்குவான். அல்லாஹ் அநீதி இழைப்பவரை நேசிப்பதில்லை.
(இறை) வசனங்களும், ஞானமிக்க போதனையுமாகிய இதனை நாம் உமக்கு ஓதிக் காட்டுகிறோம்.
நிச்சயமாக அல்லாஹ்விடம் ஈஸாவின் நிலை, ஆதமின் நிலையைப் போன்றதாகும்.12 (ஆதமாகிய) அவரை அவன் காய்ந்த மண்ணிலிருந்து13  படைத்தான். பின்னர் அவரைக் குறித்து நீர் உருவாகுக என்று அவன் கூறியதும் அவர் உருவாகத் தொடங்கினார்.
இது உமது இறைவனிடமிருந்து வந்த உண்மையாகும். எனவே நீர் ஐயம் கொள்பவர்களைச் சார்ந்தவராக வேண்டாம்.
இப்பொழுது உம்மிடம் (இறை) ஞானம் வந்து விட்ட பின்னர், உம்முடன் அவரைக் குறித்து வாதாடுபவனிடம் நீர் கூறுவீராக! வாருங்கள், நாங்கள் எங்களுடைய ஆண்மக்களையும், நீங்கள் உங்கள் ஆண்மக்களையும், நாங்கள் எங்கள் பெண்களையும், நீங்கள் உங்கள் பெண்களையும், நாங்கள் எங்களைச் சார்ந்தவர்களையும், நீங்கள் உங்களைச் சார்ந்தவர்களையும் அழைத்துக் கொள்வோம். பின்னர் உருக்கமாக\ப் பிராத்தனை செய்து பொய்யர்கள் மேல் அல்லாஹ்வின் சாபம் என வேண்டுவோம்.
நிச்சயமாக இதுவே உண்மையான அறிக்கையாகும். அல்லாஹ்வையன்றி வேறெவரும் வணக்கத்திற்குரியவன் இல்லை. நிச்சயமாக அல்லாஹ்வே வல்லலோனும் நுண்ணறிவுள்ளோனுமாவான்.
பின்னர் அவர்கள் புறக்கணித்து விட்டால், நிச்சயமாக அல்லாஹ் குழப்பவாதிகளை நன்கு அறிபவனாவான். (என்பதை ஞாபகம் வைத்துக் கொள்ளுங்கள். ரு6
நீர் கூறுவீராக! வேதத்தைவுடையவர்களே! எங்களுக்கும் உங்களுக்குமிடையில் ஒன்றுபட்ட ஒரு கருத்தின்பால் வாருங்கள். (அதாவது) நாம் அல்லாஹ்வையன்றி வேறவரையும் வணங்கமாட்டோம், அவனுக்கு வேறெதனையும் இணை வைக்க மாட்டோம், அல்லாஹ்வை விட்டு விட்டு நம்முள் சிலர் வேறு சிலரை கடவுள்களாக ஆக்கி கொள்ளமாட்டோம். ஆனால் அவர்கள் புறக்கணித்து விட்டால், நீங்கள் அவர்களிடம், நாங்கள் (இறைவனுக்குக்) கட்டுப்பட்டு நடப்பவர்களாயிருக்கின்றோம் என்பதற்கு நீங்கள்  சாட்சிகளாயிருங்கள் என்று கூறுங்கள்.
வேதத்தையுடையவர்களே! நீங்கள் இப்ராஹீமைக் குறித்து ஏன் வாதாடுகின்றீர்கள்? நிச்சயமாக அவருக்குப் பின்னரே, தவ்ராத்தும் இஞ்ஜீலும் இறக்கப் பெற்றன. பின்னர் ஏன் நீங்கள் புரிந்து கொள்வதில்லை?
கவனமாக கேளுங்கள்! உங்களுக்கு அறிவு உள்ளவற்றைப் பற்றி வாதாடிய நீங்களே (இப்போது) உங்களுக்குச் சிறிதளவும் அறிவு இல்லாதவற்றைப் பற்றி நீங்கள் ஏன் வாதாடுகின்றீகள்? அல்லாஹ் அறிகின்றான். நீங்களோ அறியமாட்டீர்கள்.
இப்ராஹீம் யூதராகவோ, கிறிஸ்தவராகவோ இருக்கவில்லை. மாறாக அவர் ஏக இறைவனை வணங்குபவராகவும், (அவனுக்கே முற்றிலும்) கட்டுப்பட்டவராகவும் இருந்தார். அவர் இணைவைபவர்களைச் சார்ந்தவராக இருக்கவில்லை.
நிச்சயமாக, மக்களுள் இப்ராஹீமுடன் அதிகத் தொடர்புடையவர்கள் அவரைப் பின்பற்றுபவர்களும். இந்த நபி (இவரிடத்து) நம்பிக்கை கொண்டுள்ளவர்களுமேயாவர். அல்லாஹ் நம்பிக்கை கொண்டவர்களின் நண்பனாவான்.
வேததையுடைவார்களுள் ஒரு பிரிவினர், உங்களை வழிகெடுக்க நாடுகின்றனர். அவர்கள் தங்களையே தவறான வழியில் செலுத்துக் கொண்டிருக்கின்றனர். (இதனை) அவர்கள் உணர்வதில்லை.
வேதத்தையுடையவர்களே! நீங்கள் சாட்சி கூறுபவர்களாக இருந்தும் அல்லாஹ்வின் வசனங்களை ஏன் நிராகரிக்கின்றீர்கள்?
வேதத்தையுடையவர்களே! நீங்கள் தெரிந்தும் உண்மையை பொய்யுடன் கலந்து, உண்மையை ஏன் மறைக்கின்றீர்கள்? ரு7
வேதத்தையுடைவர்களுள் ஒரு பிரிவினர், நம்பிக்கை கொண்டவர்களிடத்து இறக்கப்பட்டதை முற்பகலில் நம்பிக்கை கொண்டு, பிற்பகலில் நிராகரித்து விடுங்கள் (இதனால்) அவர்கள் (அதாவது ஏற்கனவே நம்பிக்கை கொண்டவர்கள்) ஒருக்கால் திரும்பிவிடக் கூடும் என்று கூறுகின்றனர்.
உங்களுடைய மார்க்கத்தைப் பின்பற்றுபவரைத் தவிர வேறெவரையும் நம்பாதீர்கள் (என்று அவர்கள் கூறுகின்றனர்) நீர் கூறுவீராக, நிச்சயமாக உண்மையான நேர்வழி அல்லாஹ்வின் நேர்வழியாகும், உங்களுக்குக் கிடைத்ததைப் போன்று மற்றவனுக்கும் கொடுக்கப்படுவதுமாகும். இல்லாவிடில் அவர்கள் உங்கள் இறைவன் முன் உங்களுடன் வாதம் செய்பவர்கள். நீர் கூறுவீராக: நிச்சயமாக அருள் என்பது அல்லாஹ்வின் கையில் இருக்கின்றது. அவன் நாடுபவருக்கு அவ்வருளை வழங்குகின்றான். அல்லாஹ் மிகவும் தாராளமாக வழங்குபவனும் நன்கு அறிபவனுமாவான்.
அவன் விரும்புவோரைத் தன் அருளுக்குத் தேர்தேடுத்துக் கொள்கின்றான். அல்லாஹ் பேரருள் செய்பவனாவான்.
வேதத்தையுடையவர்களுள் சிலரிடம், நீர் பொருட்குவியல் ஒன்றினை நம்பி ஒப்படைத்தாலும், அதனை உம்மிடம் திருப்பிக் கொடுப்பவர் இருக்கின்றார். இன்னும் அவர்களுள் நீர் ஒரு தீனார் (நாணயம்) ஒன்றினை நம்பி ஒப்படைத்தாலும், நீர் அவன் (தலை) மேல் நிற்காதவரை அதனை உம்மிடம் திருப்பித் தராதவனும் இருக்கின்றான். எழுதப்படிக்கத் தெரியாதவர்களைப் பொறுத்தவரை எங்களுக்கு எவ்வழியுமில்லை என்று அவர்கள் சொல்வதுதான் இதற்கு காரணம், அவர்கள் அறிந்துகொண்டே அல்லாவிற்கு எதிராகப் பொய் கூறுகின்றனர்.
அவ்வாறன்று,14 மாறாக தன் வாக்குறுதியை நிறைவேற்றி இறைவனுக்கு அஞ்சும் இறையச்சம் உடையவர்களை நிச்சயமாக அல்லாஹ் நேசிக்கின்றான்.
அல்லாஹ்விடம் செய்த வாக்குறுதிக்கும் தங்கள் சத்தியங்களுக்கும் ஈடாக அற்பமான கிரயத்தைப் பெற்றுக் கொள்கின்றவர்களுக்கு மறுமையில் எந்தப் பங்கும் இல்லை, மாறுமை நாளில் அல்லாஹ் அவர்களுடன் பேசவுமாட்டான், அவர்களைத் தூய்மையாக்கவுமாட்டான். அவர்களுக்கு வேதனையளிக்கக்கூடிய தண்டனையும் (விதிக்கப்பட்டு) உள்ளது.
நிச்சயமாக அவர்களுள் ஒரு பிரிவினர் வேதத்திலுள்ள ஒரு பகுதி இது என்று நீங்கள் நினைக்கும் பொருட்டு தன் நாவுகளால் சொற்களைத் திரித்துக் கூறுகின்றனர். ஆனால் அது அவ்வேதத்திலுள்ளதன்று. அவர்களோ அது அல்லாஹ்விடமிருந்து வந்ததென்று கூறுகின்றனர்.ஆனால் அது அல்லாஹ்விடமிருந்து வந்ததுமன்று. அவர்கள் அறிந்து கொண்டே அல்லாஹ்வைப் பற்றிப் பொய்யுரைக்கின்றனர்.
(உண்மையான) ஒரு மனிதனுக்கு அல்லாஹ் வேதத்தையும், ஆட்சியையும், நபித்துவத்தையும் வழங்கிய பின்னர் அவர் மக்களிடத்தில் நீங்கள் (இறை) வேதத்தைக் கற்பிப்பதாலும்,அதனைக் கற்பதானாலும் நீங்கள் இறைவனுக்கு உரியவர்களாக ஆகிவிடுங்கள் (என்பர்).
நீங்கள் வானவர்களையும், நபிமார்களையும் கடவுள்களாக ஆக்கிக் கொள்ளுங்கள் என்று உங்களுக்குக் கட்டளையிடுவதும் (அவரால்) இயலாது. நீங்கள் (இறைவனுக்குக்) கட்டுப்பட்டதன் பின்னர், நிராகரிக்குமாறு உங்களை அவர் ஏவுவாரா? ரு8
அல்லாஹ் (வேதத்தையுடையவர்களிடதில்) எல்லா நபிமார்களின் மூலமும்15 உறுதிமொழி வாங்கிய நேரத்தை(யும் நினைத்துப் பாருங்கள்). வேதம், ஞானம் ஆகியவற்றிலிருந்து நான் உங்களுக்குக் கொடுத்துவிட்டுப் பின்னர் உங்களிடமுள்ளதை மெய்பிக்கக் கூடிய ஒரு தூதர் உங்களிடம் வந்தால், அவரிடம் நீங்கள் நம்பிக்கை கொண்டேயாக வேண்டும். (மேலும்) நீங்கள் ஒப்புக்கொண்டு என் பொறுப்பை ஏற்றுக் கொள்கிறீர்களா என்று அவன் கூறியதற்கு, ஆம் நாங்கள் ஒப்புக்கொள்கிறோம் என்று அவர்கள் கூறினர். இப்பொழுது நீங்கள் சாட்சியாக இருங்கள், நானும் உங்களுடன் சாட்சி(களுள் ஒரு சாட்சி)யாக இருக்கின்றேன் என்றான்.
எனவே அந்த உடன்படிக்கைக்குப் பின்னரும் புறக்கணித்து விடுகின்றவர்கள், வரம்பு மீறியவர்கள் ஆவர்.
வானங்களிலும் பூமியிலும் உள்ளவர்கள் விருப்புடனோ,வெறுப்புடனோ அவனுக்கே கட்டுப்பட்டு நடக்கும்பொழுது, அல்லாஹ்வின் மார்க்கம் அல்லாததை இவர்கள் விரும்புகின்றனரா? அவனிடமே இவர்கள் திரும்பக் கொண்டு செல்லப்படுவார்கள்.
நீர் கூறுவீராக: நாங்கள் அல்லாஹ்விடத்திலும் எங்களுக்கு இறக்கப்பட்டதிலும், மேலும் இப்ராஹீம், இஸ்மாயீல், இஸ்ஹாக், யஃகூப் (மற்றும் இவருடைய) சந்ததிகள் ஆகியோருக்கு இறக்கப்பட்டதிலும், மூஸாவுக்கும், ஈஸாவுக்கு, (ஏனைய) எல்லா நபிமார்களுக்கும் அவர்களின் இறைவனிடமிருந்து வழங்கப்பட்டதிலும் நம்பிக்கை கொள்கின்றோம். அவர்களுள் எவரையும் மற்றோருக்கு வேறுபட்டவராகக் கருதுவதுமில்லை. நாங்கள் அவனுக்கே கட்டுப்பட்டு நடப்பவர்களாவோம்.
இஸ்லாம் அல்லாத வேறு (ஏதாவது) மார்க்கத்தை (மேற்கொள்ள) விரும்புபவனிடமிருந்து (அது) ஒருபோதும் ஏற்றுக் கொள்ளப்படமாட்டாது (என்பதையும்) அவன் மறுமையில் இழப்புக்குரியோனுமாவான்(என்பதையும் அவன் நினைவில் கொள்ளட்டும்).
நம்பிக்கை கொண்டு, இத்தூதர் உண்மையாளர் என்று சாட்சியமும் கூறி அவர்களிடம் தெளிவான சான்றுகள் வந்த பின்னரும் நிராகரிப்போரை அல்லாஹ் எவ்வாறு நேர்வழியில் நடத்துவான்? அல்லாஹ்(வோ) அநீதியிழைப்போருக்கு நேர்வழி காட்டுவதில்லை.
அல்லாஹ் வானவர்கள் அனைத்து மக்கள் ஆகியோரின் சாபம் இவர்களுக்கு உண்டாவதே இத்தகையோருக்கான கூலி.
இவர்கள் இதிலேயே (அதாவது சாபத்திலேயே) இருப்பர். இவர்களுக்குத் தண்டனை எளிதாக்கப்படமாட்டாது. இவர்களுக்கு கெடு அளிக்கப்படவுமாட்டாது.
அதற்கு பின்னர் பாவ மன்னிப்புக் கோரி, சீர்திருந்திக் கொள்பவரைத் தவிர, நிச்சயமாக அல்லாஹ் மிக்க மன்னிப்பவனும் மீண்டும் மீண்டும் கருணை செய்பவனுமாவான்.
நம்பிக்கை கொண்டபின் நிராகரித்து, பிறகு நிராகரிப்பில் மேலும் முன்னேறுகின்றவர்களின் பாவமன்னிப்பு, ஒருபோதும் ஏற்றுக்கொள்ளப்பட்ட மாட்டாது. இவர்கள் வழி தவறியவர்களாவர்.
நிராகரித்து, நிராகரித்தவர்களாகவே மரணமடைகிறவர்களுள் எவனும், பூமியளவு பொன்னை ஈடாகக் கொடுத்தாலும், அவனிடமிருந்து ஒருபொதும்  ஏற்கப்பட்டமாட்டாது. அவர்களுக்கு வேதனையளிக்கக்கூடிய தண்டனை (விதிக்கப்பட்டு) உள்ளது. அவர்களுக்கு உதவி செய்பவன் எவனும் இல்லை. ரு9
நீங்கள் உங்களுக்கு விருப்பமான பொருள்களிலிருந்து (இறைவனுக்காகச்) செலவு செய்யாத வரையில் உங்களால் ஒருபோதும் முழுமையான நன்மையினைப் பெறமுடியாது. நீங்கள் எப்பொருளைச் செலவு செய்கின்றீர்களோ அதனை நிச்சயமாக அல்லாஹ் நன்கு அறிகின்றான்.
தவ்ராத் இறக்கப் பெறுவதற்கு முன்னர், இஸ்ராயீல்16 (அதாவது ஹஸ்ரத் யஃகூப்) தமக்கு விரும்பத்தக்கதல்லவென்று ஆக்கிக் கொண்டதைத் தவிர்த்து, ஏனைய மக்களுக்கு17 ஆகுமானதாக இருந்தது. நீங்கள் உண்மையாளர்களாயின் தவ்ராத்தைக் கொண்டு வந்து, அதனை ஒதுங்கள் என்று நீர் கூறுவீராக.
இதன் பின்னரும் அல்லாஹ்வின் மீது பொய் புனைபவர்களே, அநீதி இழைப்பவர்களாவர்.
நீர் கூறுவீராக! அல்லாஹ் உண்மையினைக் கூறியுள்ளான்.எனவே நீங்கள் (இறைவன் பக்கம்) சிரம்பணிந்திருந்தவரான இப்ராஹீமின் மார்க்கத்தைப் பின்பற்றுங்கள். அவர் இணைவைப்பவர்களைச் சார்ந்தவராக இருந்ததில்லை.
எல்லா மக்களு18(டைய பயனு)க்காகவும் முதன் முதலாக உருவாக்கப்பெற்ற இல்லம் மக்கா19விலுள்ளதாகும். அது எல்லா உலகங்களுக்கும் அருளுக்குரியதும் நேர்வழிக்குரியதுமா(ன இடமா)கும்.
அதில் ஒளியமான பல அடையாளங்கள் உள்ளன. (அது) இப்ராஹீம் நின்ற இடமாகும். அதில் நுழைபவர் அமைதி பெற்றவராகி விடுகின்றார். அதன் பக்கம் செல்ல வாய்ப்புக் கிடைத்த மக்கள் ஹஜ் செய்வதை அல்லாஹ் கடமையாகியுள்ளான். நிராகரிக்கின்றவர், அல்லாஹ் எல்லா உலகங்களை விடவும் தேவையற்றவன் (என்பதை ஞாபகம் வைத்துக் கொள்ளட்டும்).
நீர் கூறுவீராக! வேதத்தையுடையவர்களே! நீங்கள் அல்லாஹ்வின் வசனங்களை ஏன் மறுக்கின்றீர்கள்? ஆனால், அல்லாஹ்வோ உங்கள் செயல்களைக் கண்காணித்துக் கொண்டிருக்கின்றான்.
(மேலும்) நீர் கூறுவீராக, வேதத்தையுடையவர்களே! நம்பிக்கை கொண்டவரை, நீங்கள் அல்லாஹ்வின் பாதையிலிருந்து ஏன் தடுக்கின்றீர்கள்? நீங்கள் அதற்குச் சாட்சியாக இருந்தும் அதைக் கோணலாக்க நாடுகிறீர்கள். நீங்கள் செய்பவைகளைப் பற்றி அல்லாஹ் கவனமற்றவன் அல்லன்.
நம்பிக்கை கொண்டவர்களே! வேதம் வழங்கப்பட்டவர்களுள், எந்தப் பிரிவினர்க்காவது நீங்கள் கட்டுப்படுவீர்களாயின், நீங்கள் நம்பிக்கை கொண்டதற்குப் பிறகு, மீண்டும் அவர்கள் உங்களை நிராகரிப்பவர்களாக மாற்றி விடுவார்கள்.
அல்லாஹ்வின் வசனங்களை ஓதிக் காண்பிக்கப்படுபவர்களாக நீங்கள் இருக்கும் நிலையிலும், அவன் தூதர் உங்கள் மத்தியில் இருக்கும் நிலையிலும் நீங்கள் எவ்வாறு நிராகரிப்பீர்கள்? அல்லாஹ்வின் பாதுகாப்பைப் பெற்றவர்கள், நேரான பாதையில் நடத்தப்பட்டுள்ளார்கள் (என்று அறிக). ரு10
நம்பிக்கை கொண்டோரே! இறைபக்தியை அதன் எல்லா நிபந்தனைகளுடன் ஏற்றுக் கொள்க. நீங்கள் முழுமையாகக் கட்டுப்பட்டு நடப்பவர்களாக இருக்கின்ற நிலையில் மட்டுமே, உங்களுக்கு மரணம் வரவேண்டும்.
நீங்கள் யாவரும் ஒன்றுபட்டு அல்லாஹ்வின் கயிற்றை உறுதியாகப் பற்றிப் பிடித்துக் கொள்ளுங்கள். மேலும் நீங்கள் பிரிந்துபோய் விடாதீர்கள். உங்கள் மீது (செய்து)ள்ள அல்லாஹ்வின் அருளை நினைவில் கொள்ளுங்கள். நீங்கள் (ஒருவருக்கொருவர்) எதிரிகளாயிருந்தீர்கள். பின்னர் அவன் உங்கள் உள்ளங்களில் நட்பை உண்டாக்கினான். எனவே நீங்கள் அவனுடைய அருளினால் உடன் பிறப்புபோல் ஆகிவிட்டீர்கள். நீங்கள் ஒரு  நெருப்புக்கிடங்கின் ஓரத்தில் இருந்தீர்கள். பின்னர் அவன் உங்களை அதிலிருந்து காப்பாற்றினான். இவ்வாறே அல்லாஹ் உங்களுக்குத் தன் வசனகளை, நீங்கள் நேர்வழியினைப் பெரும்பொருட்டு விளக்குகின்றான்.
(மக்களை) நன்மையின் பக்கம் அழைக்கவும் நல்லவற்றைப் போதித்து தீமையைத் தடுக்கவும் செய்யும் ஒரு கூட்டம் (எப்போதும்)உங்களிடையே இருந்து வரவேண்டும். இவர்களே வெற்றி பெறுவோர்.
தங்களிடம் மிகத்தெளிவான அடையாளங்கள் வந்த பின்னர் பிரிந்துவிடவும் (தங்களுக்குள்) கருத்து வேறுபாடு கொள்ளவும் செய்தவர்களைப் போன்று நீங்கள் ஆகிவிடாதீர்கள். அத்தகையவர்களுக்கே (அந்நாளில்) பெறும் ஆக்கினை (விதிக்கப்பட்டு) உள்ளது.
அந்நாளில் சில முகங்கள் வெண்மையாக இருக்கும். இன்னுஞ்சில முகங்கள் கறுப்பாக இருக்கும். எவர்களின் முகங்கள் கறுப்பாகி விடுமோ (அவர்களிடம்) நீங்கள் உங்களுடைய நம்பிக்கைக்குப் பிறகு நிராகரித்தவர்களாகி விட்டீர்கள் (என்பது உண்மை) தானே. ஆகவே நீங்கள் நிராகரித்தவர்களாயிருந்த காரணத்தினால் இத்தண்டனையை சுவையுங்கள் (என்று கூறப்படும்).
எவர்களின் முகங்கள் வெண்மையாகி விடுமோ அவர்கள், அல்லாஹ்வின் அருளில் என்றென்றும் வாழ்ந்து கொண்டேயிருப்பர்.
இவை உண்மையைக் கொண்டுள்ள அல்லாஹ்வின் வசனங்கள் ஆகும் . இவற்றை நாம் உமக்கு ஓதிக் காட்டுகின்றோம். அல்லாஹ் எல்லா உலகங்களுக்கும் எவ்வித தீங்கும் இழைக்க விரும்புவதில்லை.
மேலும் வானங்களிலும் பூமியிலுள்ளவை (எல்லாம்) அல்லாஹ்வுக்கே உரியன. அல்லாஹ்விடமே எல்லாச் செயல்களும் திரும்பக் கொண்டு செல்லப்படும். ரு11
மக்க(ளுடைய பயனு)க்காகத் தோற்றுவிக்கப் பெற்ற நீங்கள்20 (மற்றெல்லாரையும் விடச்) சிறந்த கூட்டத்தினராவீர்கள். நீங்கள் நன்மையை ஏவுகின்றீர்கள், தீமையிலிருந்து தடுக்கின்றீர்கள், மேலும் அல்லாஹ்விடம் நம்பிக்கை கொள்கின்றீர்கள். வேதத்தையுடையவர்களும் நம்பிக்கை கொண்டிருந்தால், அது அவர்களுக்குச் சிறந்ததாக இருந்திருக்கும். அவர்களுள் நம்பிக்கை கொண்டவரும் சிலர் உள்ளனர். அவர்களுள் பெரும்பாலார் கட்டுப்படாதவர்கள்.
அவர்கள் சிறிதளவு துன்பமிழைப்பது தவிர, உங்களுக்கு எந்தத் தீங்கும் செய்யமாட்டார்கள் அவர்கள் உங்களுடன் போரிட்டால், உங்களுக்குப் புறங்காட்டி ஓடுவார்கள். பின்னர் அவர்களுக்கு எங்கிருந்தும் உதவி கிடைக்காது.
அவர்கள் எங்கே காணப்பட்ட போதினும், அவர்களின் மீது இழிவு இறக்கப்பட்டு விட்டது. அவர்கள் அல்லாஹ்வின் ஏதாவதோர் உடன்படிக்கை(யின்) அல்லது மக்களின் ஏதாவதோர் உடன்படிக்கையின் பாதுகாப்பிற்குள் வந்தாலன்றி (அந்த இழிவிலிருந்து தப்பித்துக் கொள்ள முடியாது). அவர்கள் அல்லாஹ்வின் கோபத்திற்கு ஆளாகிவிட்டனர். ஏழ்மையானது அவர்களுடன் கட்டாயம் சேர்த்தேயிருக்குமாறு செய்யப்பட்டுவிட்டது. இது அவர்கள் அல்லாஹ்வின் வசனங்களை மறுத்தும், நபிமார்களை நியாயமின்றி கொல்ல முயன்றும்21 வந்த காரணத்தினால் (செய்யப்பட்டது) ஆகும். அவர்கள் கட்டுப்படாமலிருந்தும், வரம்பு மீறியதும் இதற்குக் காரணமாகும்.
அவர்கள் எல்லாரும் ஒன்றுபோலில்லை. வேதத்தையுடையவர்களுள் (ளேயே தங்களின் உடன்படிக்கையில்) நேர்மையான கூட்டமும் இருக்கின்றது. அவர்கள் இரவுப்பொழுதுகளில் அல்லாஹ்வின் வசனங்களை ஓதுகின்றனர். சிரம் பணிந்து வணங்கவும் செய்கின்றனர்.
அவர்கள் அல்லாஹ்வின் மீதும், மறுமை நாளின் மீதும் நம்பிக்கை கொண்டிருக்கின்றனர். நன்மையை ஏவுகின்றனர், தீமையைத் தடுக்கின்றனர். நற்செயல்களில் ஒருவர்க்கொருவர் முன்னேறவும் செய்கின்றனர். இத்தகையோரே நல்லவர்களாவார்கள்.
அவர்கள் செய்யும் நன்மைகளில் எதுவும் மதிக்கப்படாமல் இருப்பதில்லை. மேலும் அல்லாஹ் இறையச்சமுடையோரை நான்கு அறிகின்றான்.
நிச்சயமாக நிராகரிப்பவர்களுக்கு அவர்களின் பொருள்களும், சந்ததிகளும் அல்லாஹ்வுக்கு எதிராக (அவனது தண்டனையிலிருந்து காப்பாற்ற) சிறிதும் பயனளிக்காது. அவர்கள் நெருப்புக்குரியவர்கள். அவர்கள் அதில் நெடுங்காலம் வாழ்வர்.
அவர்கள் இவ்வுலக வாழ்விற்காகச் செலவு செய்பவற்றின் நிலை22 ஒரு காற்றிற்கு ஒப்பானது. கடுங்குளிர் கொண்ட அது தமக்குத்தாமே தீங்கிழைத்துக் கொண்ட ஒரு சமுதாயத்தின் விளைநிலத்தில் வீசி அதனை அழித்துவிட்டது. அல்லாஹ் அவர்களுக்கு அநீதி இழைக்கவில்லை மாறாக அவர்கள் தமக்கு தாமே தீங்கிழைத்துக் கொண்டனர்.
நம்பிக்கை கொண்டவர்களே! உங்களைச் சார்ந்தவர்களை விட்டுவிட்டு (மற்றவர்களை) நெருங்கிய நண்பர்களாக ஆக்கிக் கொள்ளாதீர்கள். அவர்கள் உங்களிடம் தீய முறையில் நடந்து கொள்வதில் குறைவு ஏதுவும் செய்வதில்லை. மேலும் நீங்கள் துன்பமடைவதை அவர்கள் விரும்புகின்றனர். (அவர்களின்) பகைமை அவர்களின் வாய்களிலிருந்து வெளியாகிவிட்டது. அவர்களின் உள்ளங்கள் மறைப்பது இன்னும் பெரிது. நாம் உங்களுக்கு எம்முடைய வசனங்களை மிகத் தெளிவாக விளக்கிவிட்டோம்.
கேளுங்கள், நீங்கள் அவர்களை நேசிக்கின்றீர்கள் ஆனால் அவர்களோ உங்களை நேசிப்பதில்லை. நீங்கள் முழு வேதத்தின் மீதும் நம்பிக்கை கொள்கின்றீர்கள். அவர்கள் உங்களை சந்திக்கும்போது நாங்கள் (கூட) நம்பிக்கை கொண்டுள்ளோம் எனக் கூறுகின்றனர். அவர்கள் தனித்திருக்கும்போது உங்களுக்கு எதிராகக் கோபத்தால் விரல்களைக் கடிக்கின்றனர். நீர் கூறுவீராக நீங்கள் உங்களின் கோபத்தாலேயே மடியுங்கள். நிச்சயமாக அல்லாஹ் உள்ளங்களில் மறைந்திருப்பதைக் கூட அறிகின்றான்.
உங்களுக்கு ஏதாவது நன்மை கிடைத்தால் அது அவர்களை வருந்தச் செய்கின்றது. உங்களுக்கு ஏதாவது துன்பம் ஏற்பட்டால் அதனால் அவர்கள் மகிழ்கின்றனர். நீங்கள் பொறுமையையும், இறையச்சத்தையும் மேற்கொள்வீர்களாயின் அவர்களின் சூழ்ச்சி உங்களுக்கு சிறிதும் தீங்கு செய்யாது. அவர்கள் செய்வதை நிச்சயமாக அல்லாஹ் அழித்துத் தூள் தூளாக்கி விடக்கூடியவனாவான். ரு12
நம்பிக்கையாளர்களுக்கு போருக்காக அவர்களுக்குரிய இடங்களை வகுத்தமைப்பதற்காக நீர் உம்முடைய குடும்பத்தினரிடமிருந்து விடியற்காலையில் புறப்பட்டுச் சென்ற நேரத்தை23 (நினைத்துப் பார்ப்பீராக. அல்லாஹ் (உம்முடைய வேண்டுதல்களை) மிகக் கேட்பவனும், ( உங்கள் யாவரின் நிலைகளை) நன்கு அறிபவனுமாவன்.
உங்களில் இரு கூட்டத்தினர் 24 அல்லாஹ் அவர்களுக்கு நண்பனாய் இருந்தும் கோழைத்தனத்தைக் காட்ட எண்ணிய நேரத்தை நினைத்துப் பார்பீராக. நம்பிக்கையாளர்கள் அல்லாஹ்விடத்திலேயே நம்பிக்கை வைக்கவேண்டும்.
(இதற்கு முன்னர்) பத்ரில் (அதாவது அத்ர் போரில்) நீங்கள் எளியவர்களாயிருந்தும் நிச்சயமாக அல்லாஹ் உங்களுக்கு உதவி செய்துள்ளான். எனவே நீங்கள் நன்றி செலுத்தும் பொருட்டு அல்லாஹ்வுக்கு அஞ்சுங்கள்.
(விண்ணிலிருந்து) இறக்கப்பட்ட மூவாயிரம் வானவர்கள் மூலம் உங்கள் இறைவன் உங்களுக்கு உதவி செய்வது உங்களுக்குப் போதாதா என்று நீர் நம்பிக்கையாளரிடம் கூறிய நேரத்தை (யும் நினைத்துப் பார்ப்பீராக).
ஏன் (போதுமானதாக) இல்லை! நீங்கள் பொறுமையையும், இறையச்சத்தையும் மேற்கொள்வீர்களாயின் அவர்கள் உங்களைத் திடீரெனத் தாக்கினால், உங்கள் இறைவன் கடுமையாகத் தாக்கக்கூடிய ஐயாயிரம் மலக்குகள் மூலம் உங்களுக்கு உதவி செய்வான்.
உங்களுக்கு மகிழ்ச்சிக்குரிய செய்தியாகவும்25 உங்கள் உள்ளங்கள் இதன் மூலம் நிறைவு பெறவுமே அல்லாஹ் இதை ஏற்படுத்தியுள்ளான். மிகைத்தோனும், நுண்ணறிவுடையோனுமாகிய அல்லாஹ்விடமிருந்தேயல்லாமல் (உண்மையான) உதவி கிடைக்காது.
நிராகரிப்பவர்கள் தோல்வியடைந்து திரும்பிவிடும் பொருட்டு அவர்களுள் ஒரு பகுதியைத் துண்டித்துவிடவோ அல்லது அவர்களை இழிவுபடுத்தவோ (அவன் அவ்வாறு செய்) தான்.
உமக்கு இதில் எத்தொடர்பும் இல்லை. அவன் விரும்பினால் அவர்களுக்கு அருள் செய்யவோ, அவர்களுக்குத் தண்டனை வழங்கவோ செய்யலாம். (ஆனால் அவர்கள் தண்டனைக்கே உரியவர்கள்.) ஏனெனில் நிச்சயமாக அவர்கள் அநீதி இழைப்போராவர்.
வானங்களிலும், பூமியிலும் உள்ளவை (எல்லாம்) அல்லாஹ்விற்கே உரியன. அவன் விரும்புபவனை மன்னித்து விடுகின்றான். அவன் விரும்புபவனுக்குத் தண்டனை வழங்குகின்றான். அல்லாஹ் மிக்க மன்னிப்பவனும், மென்மேலும் அருள் செய்பவனுமாவான். ரு13
நம்பிக்கை கொண்டவர்களே! (பொருளை) அளவின்றிப் பெருகச் செய்யும் (உங்கள் பொருளுக்கு உரிய) வட்டியை நீங்கள் விழுங்காதீர்கள்.26 நீங்கள் வெற்றி பெறும் பொருட்டு அல்லாஹ்வுக்கு அஞ்சுகள்.
மேலும் நிராகரிப்போருக்கு ஏற்பாடு செய்யபட்டுள்ள நெருப்பிற்கு அஞ்சுகள்.
மேலும் உங்களுக்கு கருணை காட்டப்படும் பொருட்டு நீங்கள் அல்லாஹ்வுக்கும் இத்தூதருக்கும் கட்டுப்பட்டு நடங்கள்.
மேலும் நீங்கள் உங்கள் இறைவனிடமிருந்து இறங்கக்கூடிய மன்னிப்பின்பாலும், வானங்கள், பூமி அக்கியவற்றின் மதிப்பைக் கொண்டதும் இறையச்சமுடையோருக்கு ஏற்படுத்தப்பட்டுள்ளதுமான சொர்க்கத்தின் பாலும் விரைந்து செல்லுங்கள்.
(இறையச்சமுடைய) இவர்கள் செல்வ நிலையிலும், வறிய நிலையிலும் (இறைவனுடைய வழியிலே) செலவு செய்கின்றனர். மேலும் (அவர்கள்) கோபத்தை அடக்குபவர்களும் மக்களை மன்னிப்பவர்களுமாவர். அல்லாஹ் நனமை செய்பவர்களை நேசிக்கின்றான்.
ஆம், இத்தகையோர் ஏதாவதொரு தீய செயலைச் செய்து விட்டாலோ தமக்குத்தாமே அநீதி இழைத்துக் கொண்டாலோ அல்லாஹ்வை நினைவு கூர்ந்து, தங்கள் பாவங்களுக்கு மன்னிப்புக் கோருகின்றனர். அல்லாஹ்வையன்றி எவரால் பாவங்களை மன்னிக்க முடியும்? மேலும் அவர்கள் (தாம்) செய்து விட்டதனைப் பற்றி அறிந்து கொண்டே அடம்பிடிப்பதில்லை
இவர்களுக்குரிய கூலி தங்கள் இறைவனிடமிருந்து (இறங்கக் கூடிய) மன்னிப்பும், கீழே 27 ஓடுகின்ற ஆறுகளைக் கொண்ட தோட்டங்களுமாகும். அவர்கள் அவற்றில் என்றென்றும் வாழ்ந்து கொண்டிருப்பர். செயலாற்றுபவருக்குரிய (இக்)கூலி எத்துணை சிறந்தது.
உங்களுக்கு முன்னர் எத்தனையோ செயல்முறைகள் சென்றுவிட்டன. (அவற்றின் விளைவுகளை பார்க்க வேண்டுமாயின்) நீங்கள் பூமியில் சுற்றித்திரிந்து (தூதர்களைப்) பொய்யாக்குவோரின் முடிவு எத்தகையது என்பதைப் பாருங்கள்.
இ(த்திருக்குர் ஆனான)து மக்களுக்குத் தெளிவாக்கக் கூடியதாகவும், இறையச்சமுடையோர்க்கு வழிகாட்டியாகவும் அறிவுரையாகவும் உள்ளது.
நீங்கள் தளர்ச்சியடையாதீர்கள், துயரமும் அடையாதீர்கள். நீங்கள் நம்பிக்கையாளர்களாயின் நீங்களே மேன்மையை அடைவீர்கள்.
உங்களுக்கு ஏதாவதொரு காயம் ஏற்பட்டால் அதுபோன்ற காயம் அவர்களுக்கும் ஏற்ப்பட்டுள்ளது. (வெற்றியின்) இந்நாட்களை  நாம் மக்களிடையே மாறி மாறி வரச்செய்கின்றோம். (அவர்கள் அறிவுரையினைப் பெறவும்) அல்லாஹ் நம்பிக்கை கொண்டவர்களை வெளிப்படுத்திக் காட்டவும், உங்களிலிருந்து (சிலரை) உயித்தியாகிகளாக்கவும் இவ்வாறு செய்கின்றான். அல்லாஹ் அநீதி இழைப்பவர்களை நேசிப்பதில்லை.
மேலும் அல்லாஹ் நம்பிக்கை கொண்டவர்களைக் களங்கமில்லாத தூயவர்களாக்கி நிராகரிப்பவர்களை அழித்து விடுவதற்காகவும் (மேற்கண்டவாறு செய்கிறான்).
உங்களுள் (இறைவழியில்) முயல்பவர் யார் என்றும், பொறுமையாளர் யார் என்றும் அல்லாஹ் வெளிப்படுத்தாத வரையிலும், சொர்க்கத்தில் நுழைந்து விடலாம் என்று நீங்கள் எண்ணுகிறீர்களா?
இந்த மரணத்தை 28 நீங்கள் அதை அடைவதற்கு முன்னரே நாடிக்கொண்டிருந்தீர்கள். எனவே இப்போது (அதன் தன்மை எல்லாம்) உங்களுக்கு வெளிப்பட்ட நிலையில், அதனைக் கண்டு கொண்டீர்கள். (இருந்தும் இப்போது சிலர் ஏன் தயங்குகின்றனர்?) ரு14
முஹம்மது ஒரு தூதர் மட்டுமே ஆவார். அவருக்கு முன் தோன்றிய எல்லாத் தூதர்களும் மரணமடைந்து விட்டனர். எனவே அவர் மரணமடைந்து விட்டாலோ, கொலை செய்யப்பட்டாலோ, நீங்கள் உங்கள் குதிகால்களில் திரும்பிச் சென்று விடுவீர்களோ? தமது குதிகால்களில் திரும்பிச் சென்று விடுவோரால் ஒருபோதும் அல்லாஹ்வுக்குச் சிறு இழப்பையும் ஏற்படுத்த முடியாது. அல்லாஹ் நன்றி செலுத்துவோருக்கு நிச்சயமாக நற்பலன் வழங்குவான்.
அல்லாஹ்வின் அனுமதியின்றி எந்த உயிரும் மரணமடைய முடியாது. (ஏனெனில்) இது குறிப்பிட்ட காலத்தைப் பற்றிய தீர்ப்பாகும். இவ்வுலகக் கூலியை விரும்புவோருக்கு, நாம் அதிலிருந்து அவருக்கு வழங்குவோம். மறுமையின் கூலியை விரும்புவோருக்கு, நாம் அவருக்கு அதிலிருந்து வழங்குவோம். நன்றி செலுத்துவோருக்கு நிச்சயமாக நாம் நற்பலன் வழங்குவோம்.
எத்தனையோ தூதர்கள் (இருந்து) இருக்கிறார்கள். அவர்களுடன் இணைந்து ஏராளமான இறையடியார்கள் போர் செய்துள்ளனர். இறைவழியில் தங்களுக்கு (த்துன்பம்) ஏற்பட்டதற்காக அவர்கள் தளர்ந்து விடவோ, பலவீனத்தைக் காட்டவோ இல்லை.(எதிரிகளுக்கு முன்னால்) அவர்கள் பணிந்துவிடவுமில்லை. அல்லாஹ் பொறுமையாளர்களிடம் அன்பு காட்டுகிறான்.
எங்கள் இறைவா! எங்கள் (குறைபாடுகளாகிய) குற்றங்களையும், எங்கள் செயல்களில் எங்களின் வரம்பு மீறுதல்களையும் எங்களுக்கு மன்னித் தருள்வாயாக! எங்கள் காலடிகளை உறுதிப்படுத்துவாயாக. மேலும் நிராகரிக்கும் மக்களுக்கு எதிராக எங்களுக்கு உதவி செய்வாயாக என்று கூறியதைத் தவிர அவர்கள் எதுவும் கூறியதில்லை.
எனவே அல்லாஹ் அவர்களுக்கு (இவ்) வுலகின் கூலியையும், மறுமையின் சிறப்புவாய்ந்த கூலியையும் வழங்கினான். அல்லாஹ் நன்மை செய்பவர்களை நேசிக்கின்றான். ரு15
நம்பிக்கையாளர்களே! நீங்கள் நிராகரிப்பவர்களைப் பின்பற்றினால் அவர்கள் உங்களை உங்கள் குதிகால்களில் திருப்பி விடுவார்கள். இதனால் நீங்கள் இழப்பிற்கு ஆளாவீர்கள்.
(நீங்கள் இழப்பிற்குரியவரல்லர்) மாறாக அல்லாஹ்வே உங்களுக்கு உதவியாளன். மேலும் உதவி அளிப்போரில் சிறந்தவன் அவனே.
இணைவைப்பதற்கு எந்த ஆதாரமும் இறக்கப்படாத நிலையில், அவர்கள் அல்லாஹ்வுக்கு இணை வைத்ததன் காரணமாக, நிராகரிப்போரின் உள்ளங்களில் நிச்சயமாக நாம் அச்சத்தைப் போடுவோம். அவர்கள் தங்குமிடம் நெருப்பாகும். அநீதி இழைப்போரின் தங்குமிடம் மிகக் கேட்டதே.
அல்லாஹ்வின் கட்டளையினால் நீங்கள் அவர்களைக் கொன்றொழித்துக் கொண்டிருந்த வேளையில், அவன் உங்களுடன் செய்த வாக்குறுதியை நிறைவேற்றினான். எதுவரை எனில் நீங்கள் துணிவிழந்து (இறைவன் மற்றும் தூதரின்) கட்டளையைப் பற்றி ஒருவருக்கொருவர் சண்டையிட்டு, நீங்கள் விரும்பியதை அவன் உங்களுக்குக் காட்டிய பின்னரும் நீங்கள் கட்டுப்பட மறுத்தீர்கள். (அப்போது அவன் தன் உதவியை நிறுத்திவிட்டான்.) உங்களுள் சிலர் இவ்வுலகை நாடுபவரும், இன்னுஞ்சிலர் மறுமையை நாடுபவருமாவர். பின்னர் அவன் உங்களை சோதிப்பதற்காக (எதிரிகளாகிய) அவர்களின் தாக்குதலிலிருந்து உங்களை காப்பாற்றினான். நிச்சயமாக அவன் உங்களை மன்னித்தான். அல்லாஹ் நம்பிக்கையாளர்களுக்கு பேரருள் புரிவோனுமாவான்.
தூதர் மிகவும் பின்னால் உள்ள உங்களை அணியில் (நின்று) உங்களை அழைத்துக் கொண்டிருக்கும்போது நீங்கள் எவரையும் திரும்பிப் பாராமல் ஓடிக்கொண்டிருந்தீர்கள், அதனால் உங்களை விட்டு நழுவிச்சென்ற (வெற்றியான)து பற்றியும், உங்களுக்கு ஏற்பட்டது(யரம்) பற்றியும், நீங்கள் வருத்தம் கொள்ளாமல் இருப்பதற்காக, ஒரு துக்கத்திற்கு ஈடாக இன்னொரு துக்கத்தைக் கொடுத்தான் 29 நீங்கள் செய்வதை அல்லாஹ் அறிகின்றான்.
பிறகு அவன் இத்துக்கத்திற்குப் பின் உங்களுக்கு மன அமைதியை அதாவது தூக்கத்தை இறக்கினான். இது உங்களுள் ஒருபிரிவினரை ஆட்கொண்டது. மற்றொரு பிரிவினர் தம்மைப் பற்றிய கவலையில் ஆழ்ந்திருந்தனர்.30 இவர்கள் அல்லாஹ்வைக் குறித்து அறிவீனமான யூகம் போன்று, உண்மையற்ற எண்ணங்கொண்டிருந்தனர். இவ்விஷயத்தில் எங்களுக்கும் ஏதேனும் கூறுவதற்கு உண்டா எனக் கூறிவந்தனர். தீர்மானங்கள் எல்லாம் அல்லாஹ்விற்குரியது என்று நீர் கூறுவீராக. (நயவஞ்சகர்களான) அவர்கள் உம்மிடம் வெளியிடாதவற்றைத் தம் உள்ளங்களில் மறைத்து வைத்துள்ளனர். தீர்மானிப்பில் எங்களுக்கும் ஏதேனும் பங்கு இருப்பின், நாம் இங்கு கொல்லப்பட்டிருக்க மாட்டோம் என்று அவர்கள் கூறுகின்றனர். நீர் கூறுவீராக, நீங்கள் உங்களுடைய வீடுகளில் இருந்தாலும் (அல்லாஹ் தனது கட்டளையினை நிறைவேற்றவும்) உங்கள் உள்ளங்களிலுள்ளதைச் சோதிக்கவும், உங்கள் இதயங்களிலுள்ளதைத் தூய்மைத்படுத்தவும் போர் செய்வது விதிக்கப்பட்டுள்ளவர்கள் (கொலையுண்டு) கிடக்க வேண்டிய இடங்களை நோக்கிக் கட்டாயம் வெளியேறியிருப்பார்கள். அல்லாஹ் உள்ளங்களிலுள்ளவற்றை நன்கு அறிகிறான்.
இருபடைகள் நேருக்குநேர் மோதிக் கொண்ட நாளில் உங்களுள் புறமுதுகு காட்டியவர்களை அவர்களின் செயல்கள் சிலவற்றின் காரணத்தால் ஷைத்தான் நிச்சயமாக இடறி விழவைக்க நாடினான். இப்பொழுது நிச்சயமாக, அல்லாஹ் அவர்களை மன்னித்து விட்டான். நிச்சயமாக அல்லாஹ் மிக்க மன்னிப்பவனும், சகித்துக் கொள்பவனுமாவான். ரு16
நம்பிக்கை கொண்டவர்களே! நீங்கள் நிராகரித்தவர்களைப் போன்று ஆகி விடாதீர்கள். அவர்கள் தங்கள் சகோதரர்களைக் குறித்து அவர்கள் நாட்டில் (அறப்போர் நோக்குடன்) பயணம் செய்யும்போது அல்லது போருக்குப் புறப்படும்போது அவர்கள் நம்முடன் இருந்திருப்பார்களாயின், மரணமடைந்திருக்க மாட்டார்கள். கொல்லப்பட்டிருக்கவுமாட்டார்கள். என்று கூறுகின்றனர். அல்லாஹ் அவர்களின் இதயங்களில் வருத்தத்தை31 உண்டாக்கவே (இவ்வாறு கூறும்படிச் செய்தான்). மேலும் அல்லாஹ்(வே) உயிர்பெறச் செய்கின்றான். மரணிக்கவும் செய்கின்றான். நீங்கள் செய்வதை அல்லாஹ் பார்த்துக் கொண்டிருக்கின்றான்.
நீங்கள் அல்லாஹ்வின் வழியில் கொல்லப்பட்டால் அல்லது மரணமடைந்தால் நிச்சயமாக அல்லாஹ்வின் (இடமிருந்து உங்களுக்குக் கிடைக்கக் கூடிய) மன்னிப்பும், அருளும் அவர்கள் சேர்த்து வைக்கும் பொருள்களை விட மிகச் சிறந்தவையாகும்.
நீங்கள் மரணமடைந்தால் அல்லது கொல்லப்பட்டால், நிச்சயமாக நீங்கள் அல்லாஹ்விடமே ஒன்று சேர்க்கப்படுவீர்கள்.
அல்லாஹ்விடமிருந்து (உமக்கு வழங்கப் பெற்று)ள்ள மகத்தான அருளின் காரணமாக(வே), நீர் அவர்களுக்கு மென்மை வாய்ந்தவராகத் திகழ்கின்றீர்கள். நீர் தீய ஒழுக்கமும், கடின உள்ளமும் உடையவராக இருந்திருப்பின் அவர்கள் உம் சூழலில் இருந்து சிதறிச் சென்றிருப்பர். எனவே நீர் அவர்களை மன்னித்து அவர்களுக்காக (இறைவனிடம்) மன்னிப்புக் கோருவீராக. மேலும் முக்கிய விஷயங்களில் அவர்களுடன் கலந்தாலோசனை செய்வீராக. பின்னர் நீர் (எது பற்றியும்) உறுதியான முடிவு எடுத்துவிட்டால் அதனை அல்லாஹ்விடத்தில் ஒப்படைத்து விடுவீராக. நிச்சயமாக அல்லாஹ் தன்னை நம்பியிருப்பவர்களிடம் உறுதியாக அன்பு கொள்கிறான்.
அல்லாஹ் உங்களுக்கு உதவி செய்தால், உங்களை எவராலும் வெல்ல முடியாது. அவன் உங்களுக்கு உதவி செய்வதை விட்டுவிட்டால் அவனைத் தவிர உங்களுக்கு உதவி செய்பவன் எவன்? நம்பிக்கையாளர்கள் அல்லாஹ்விடமே நம்பிக்கை வைத்தல் வேண்டும்.
நம்பிக்கைத் துரோகம் செய்வதென்பது எத்தூதரின் உயர் தகுதிக்கும் ஏற்றதன்று, நம்பிக்கைத் துரோகம் செய்தவன், தனது நம்பிக்கைத் துரோகத்தால் பெற்றுக் கொண்டதை, மறுமை நாளன்று தானே வெளிப்படுத்துவான். பின்னர் ஒவ்வொர் ஆன்மாவுக்கும் அது சம்பாதித்தது அதற்கு முழுமையாகக் கொடுக்கப்படும். அவர்களுக்கு எந்த அநீதியும் இழைக்கப்பட மாட்டாது.
அல்லாஹ்வின் விருப்பத்தினைப் பின்பற்றிச் செல்பவன் அல்லாஹ்வின் கோபத்தைப் பெற்றுத் திரும்புகின்றவனைப் போன்று ஆவானா? இவன் தங்குமிடம் நரகம் ஆகும், அது தங்குமிடங்களில் மிகக் கெட்டது.
அல்லாஹ்விடத்தில் அவர்கள் பல்வேறு பதவிகளில் இருக்கின்றனர். அவர்கள் செய்வதை அல்லாஹ் பார்த்துக் கொண்டிருக்கின்றான்.
அல்லாஹ் நம்பிக்கை கொண்டவர்களுக்கு அவர்களிடையே அவர்களிலிருந்து ஒரு தூதரை அனுப்பி நிச்சயமாக அருள் புரிந்துள்ளான். அவர் அவனது அடையாளங்களை ஓதிக்காட்டுகிறார். மேலும் அவர்களைத் தூய்மைப் படுத்துகின்றார். அவர்களுக்கு வேதத்தையும், ஞானத்தையும் கற்றுக் கொடுக்கின்றார். நிச்சயமாக அவர்கள் (இதற்கு) முன்னர் மிகத் தெளிவான வழிகேட்டில் இருந்தனர்.
உங்களுக்கு ஏதேனும் துன்பம் ஏற்பட்டால் அதைவிட இருமடங்கு துன்பத்தை நீங்களே விளைத்துள்ளீர்கள் (என்பது உண்மை) அல்லவா? இது எங்கிருந்து (வந்து)ள்ள தென்று நீங்கள் கூறினீர்கள். நீர் (அவர்களிடம்) அது உங்களிடமிருந்துதான் வந்துள்ளதென்று கூறுவீராக. நிச்சயமாக அல்லாஹ் எல்லாவற்றிற்கும் முழுமையான ஆற்றல் பெற்றவனாவான்.
இருபடையினர் ஒருவருக்கொருவர் மோதிக்கொண்ட நாளில் உங்களுக்கு நேர்ந்தது அல்லாஹ்வின் கட்டளையினாலேயாகும். மேலும் (அது) நம்பிக்கை கொண்டவர்களை பிரித்தறிவதற்கும்.
மேலும் நயவஞ்சகர்களைப் பிரித்தறிவதற்குமே (ஏற்பட்டது). மேலும் (நயவஞ்சகர்களான) அவர்களிடம், வாருங்கள்! அல்லாஹ்வின் வழியில் போரிட்டு (எதிரிகளின் தாக்குதலைத்) தடுத்து நிறுத்துங்கள் என்று கூறப்பட்டது. (அதற்கு அவர்கள்) எங்களுக்குப் போரிடத்தெரிந்திருந்தால் கட்டாயம் உங்களைப் பின்பற்றியிருப்போம் என்றனர். அவர்கள் அந்நாளில் நம்பிக்கையைவிட நிராகரிப்பை மிகவும் நெருங்கியிருந்தனர்.அவர்கள் தங்கள் உள்ளங்களில் இல்லாதவற்றைத் தங்கள் வாய்களால் கூறுகின்றனர். அவர்கள் மறைத்து வைப்பதை அல்லாஹ் யாவரையும் விடவும் நன்கறிவான்.
இவர்கள் தாங்களே (பின் தங்கியவர்களாக) இருந்த நிலையில் தங்கள் சகோதரர்களிடம் அவர்கள் எங்களைப் பின்பற்றியிருந்தால் அவர்கள் கொலையுண்டிருக்க மாட்டார்கள் எனக் கூறுகின்றனர். நீர் (அவர்களிடம்) நீங்கள் உண்மையாளர்களாயின் நீங்கள் உங்களை விட்டும் மரணத்தை விலக்கிக் காட்டுங்கள் என்று கூறுவீராக.
அல்லாஹ்வின் பாதையில் கொல்லப்பட்டவர்களை மரணித்தவர்கள் என்று நீங்கள் ஒருபோதும் எண்ணவேண்டாம் மாறாக அவர்கள் தங்கள் இறைவனிடம் உயிருள்ளவர். (மேலும்) அவர்கள் (ஆன்மீகமாக) உணவளிக்கப்படுகின்றனர்.
அல்லாஹ் தனது அருளால் தங்களுக்கு வழங்கியவற்றால் அவர்கள் மகிழ்ச்சியடைந்தவர்களாவர். மேலும் தங்களுக்குப் பின்னிருந்து (வந்து) தங்களுடன் இதுவரை இணையாதவர்களைப் பற்றி(யும்) மகிழ்ச்சியடைந்தவர்களாவர். (ஏனென்றால்) அவர்களுக்கு எவ்விதமான அச்சமும் ஏற்படாது. அவர்கள் கவலையடைந்தவர்களாயுமிருக்க மாட்டார்கள்.
(ஆம்) அல்லாஹ்விடமிருந்து (தங்களுக்கு வழங்கப்பெற்று)ள்ள பெரும் அருட்கொடையிலும் (அவனது) அருளிலும், அல்லாஹ் நம்பிக்கை கொண்டவர்களின் கூலியை வீணாக்குவதில்லை என்பதிலும் அவர்கள் மகிழ்ச்சியடைகின்றனர். ரு17
தங்களுக்கு காயம் ஏற்பட்டதன் பிறகு(ம்) அல்லாஹ்வினுடையதும், தூதருடையதுமான கட்டளையினை ஏற்றுக் கொண்டவர்களுள், தங்கள் கடமையினை நன்முறையில் நிறைவேற்றியவர்க்கும் இறையச்சத்தை மேற்கொண்டவர்களுக்கும் பெரும் கூலி உண்டு.
எதிரிகள்32 அவர்களிடம் வந்து உங்களுக்கு எதிராக மக்கள் (படையைத்) திரட்டியுள்ளனர். எனவே நீங்கள் அவர்களுக்கு அஞ்சுங்கள் என்று கூறினர். ஆனால் இது அவர்களின் நம்பிக்கையை மேலும் வளரச்செய்தது. மேலும் இறைவனே எங்களுக்குப் போதுமானவன். அவன் எவ்வளவோ நல்ல பாதுகாவலன் என்றும் அவர்கள் கூறினர்.
ஆகவே, அவர்கள் எந்த இழப்புமின்றி அல்லாஹ்விடமிருந்து பெரும் அருட்கொடையையும், பெரும் அருளையையும் பெற்றுத் திரும்பினர். அவர்கள் அல்லாஹ்வின் விருப்பத்தினைப் பின்பற்றிச் சென்றனர். அல்லாஹ் பெரும் அருள் செய்பவனாவான்.
(அச்சுறுத்தும்) அவன் (ஒரு) ஷைத்தானேயாவான். அவன் தனது நண்பர்களை அச்சுறுத்துகின்றான். நீங்கள் நம்பிக்கை கொண்டவர்களாயின் (ஷைத்தான்களாகிய) அவர்களுக்கு அஞ்சாதீர்கள் எனக்கே அஞ்சுங்கள்.
நிராகரிப்பில் விரைந்து முன்னேறிக் கொண்டிருப்பவர்கள் உம்மைக் கவலைக்குள்ளாக்க வேண்டாம். அவர்களால் அல்லாஹ்வுக்கு ஒருபோதும் எத்தீங்கும் இழைத்து விட முடியாது. மறுமையில் அவர்களுக்கு எப்பங்கையும் ஒதுக்காமலிருக்க(வே)அல்லாஹ் நாடுகின்றான். அவர்களுக்கு பெரும் ஆக்கினை விதிக்கப்பட்டுள்ளது.
நம்பிக்கையை விற்றுவிட்டு நிராகரிப்பை பெற்றுக் கொண்டவர்களால், நிச்சயமாக அல்லாஹ்வுக்கு ஒருபோதும் எத்தீங்கும் இழைத்துவிட இயலாது. அவர்களுக்கு வேதனையளிக்கக் கூடிய ஆக்கினையுண்டு.
நிராகரிப்பவர்களை நாம் விட்டுவைப்பது, அவர்களுக்கு நன்றென்று அவர்கள் ஒருபோதும் கருதவேண்டாம். நாம் அவர்களை விட்டுவைக்கின்றோம் (ஏனென்றால்) அதன் விளைவு அவர்கள் (தங்கள்) பாவங்களில் முன்னேறுவதாகும். அவர்களுக்கு இழிவுபடுத்தும் ஆக்கினை (விதிக்கப்பட்டு) உள்ளது.
தூயவர்களிலிருந்தும், தீயவர்களை வேறுபடுத்திக் காட்டாதவரையில் நீங்கள் இருக்கும் நிலையிலேயே நம்பிக்கையாளர்களை இறைவன் விட்டு வைக்கமாட்டான். அல்லாஹ் உங்களுக்கு மறைவானதைப் பற்றி ஒருபோதும் அறிவிக்க(வும்) மாட்டான். ஆனால் அல்லாஹ் தனது தூதர்களிலிருந்து, தான் நாடியவரை தேர்தேடுத்துக் கொள்கிறான். எனவே நீங்கள் அல்லாஹ்விடத்தும் அவனுடைய தூதர்களிடத்தும் நம்பிக்கை கொள்ளுங்கள், நீங்கள் நம்பிக்கை கொண்டு இறையச்சத்தை மேற்கொள்வீர்களாயின், உங்களுக்குப் பெரும் நற்பலன் கிடைக்கும்.
அல்லாஹ் தனது அருளால் தங்களுக்கு வழங்கியதில் கருமித்தனம் செய்பவர்கள், அது நல்லதென்று ஒருபோதும் நினைத்துக் கொள்ளவேண்டாம். மாறாக அது அவர்களுக்குத் தீயதே. அவர்கள் கருமித்தனம் செய்பவற்றை நிச்சயமாக மறுமைநாளில் அரிகண்டமாக்கி, அவர்களின் கழுத்துகளில் மாட்டப்படும். வானங்கள், பூமி ஆகியவற்றின் நிரந்தர உரிமை அல்லாஹ்வுக்கே உரியது. மேலும் நீங்கள் செய்வதை அல்லாஹ் நன்கு அறிந்தவனாவான். ரு18
அல்லாஹ் தேவையுடையவனும், நாங்கள் நிறைவு பெற்றவரும் ஆவோம் என்று கூறியவர்களின் கூற்றை, இறைவன் நிச்சயமாகக் கேட்டுவிட்டான். அவர்களின் இக்கூற்றையும், அவர்கள் நியாயமின்றி நபிமார்களைக் கொல்ல முயன்றதையும், நிச்சயமாக நாம் பதிவு செய்வோம். நாம் (அவர்களிடம்) சுட்டெரிக்கும் தண்டனையைச் சுவையுங்கள் என்று கூறுவோம்.
உங்கள் கைகள் முன்னர் அனுப்பிவைத்ததின் காரணமாக(வே) இது விளைந்தது. (உண்மையென்னவெனில்) அல்லாஹ் அடியார்களுக்கு கொஞ்சமும் அநீதி இழைப்பதில்லை.
நெருப்பு தின்று விடும் தியாகம் 34 ஒன்றைக் கொண்டு வராதவரை எத்தூதரையும் ஏற்கக் கூடாதென அல்லாஹ் நிச்சயமாக எங்களுக்குக் கட்டளையிட்டுள்ளான் என்று அவர்கள் கூறினர். நீர் (அவர்களிடம்) கூறுவீராக: எனக்கு முன் உங்களிடத்து, பல தூதர்கள் தெளிவான அடையாளங்களையும் நீங்கள் கூறியதையும் கொண்டு வந்துள்ளனர். பின்னர் நீங்கள் உண்மையாளர்கள் எனில், அவர்களை ஏன் கொலை செய்ய முயன்றீர்கள்.
அவர்கள் உம்மைப் பொய்யாக்குகிறாரென்றால், உமக்கு முன்னர் தெளிவான அடையாளங்களையும், ஞானநூல்களையும், ஒளிமயமான வேதத்தையும் கொண்டு வந்த பல தூதர்களும் பொய்யாகப்பட்டிருந்தனர்.
எல்லா உயிர்களும் மரணத்தைச் சுவைத்தே தீரும். உங்களுக்கு உங்(களின் செயல்க)ளின் முழுமையான கூலி35 இறுதிநாளில் (தான்) கிடைக்கும். எனவே நெருப்பிலிருந்து அகற்றப்பட்டு, சொர்க்கத்தில் நுழைக்கப்பட்டவன் வெற்றி பெற்றான். இவ்வுலக வாழ்க்கை ஏமாற்றக் கூடிய தற்காலிகப் பொருள்கள் அல்லாமல் வேறில்லை.
நீங்கள் உங்கள் செல்வங்கள், உங்கள் உயிர்கள் ஆகியவற்றால் கட்டாயம் சோதிக்கப்படுவீர்கள். மேலும் உங்களுக்கு முன்னர் வேதம் வழங்கப் பெற்றவர்களிடமிருந்தும், இணைவைப்பவர்களிடமிருந்தும் துயரம் தரக் கூடியவற்றை நிச்சயமாக நீங்கள் கேட்பீர்கள். நீங்கள் பொறுமையுடன் இறையச்சத்தை மேற்கொள்வீர்களாயின், நிச்சயமாக இது துணிவுக்குரிய செயல்களைச் சேர்ந்ததாகும்.
வேதம் வழங்கப்பட்டவர்களிடத்தில் நீங்கள் இதை மக்களிடம் கட்டாயம் வெளிப்படுத்த வேண்டும் என்றும், இதை மறைக்க கூடாதென்றும், அல்லாஹ் உறுதிமொழி வாங்கியிருந்தும், அவர்கள் அதனைத் தங்கள் முதுகுகளுக்குப் பின் தூக்கி எறிந்து விட்டு, அதனை அற்ப விலைக்கு விற்றுவிட்டதையும் நினைத்துப் பாருங்கள். அவர்கள் பெற்றுக் கொண்டது மிக மோசமான தொன்றாகும்.
தாங்கள் செய்தவற்றைப் பற்றிப் பெருமை கொண்டு, தாங்கள் செய்யாதவற்றிற்கும் பாராட்டப்பட வேண்டுமென்று விரும்புகின்றவர்கள், தண்டனையிலிருந்து பாதுகாக்கப்படுவர் என நீர் ஒருபோதும் நினைக்க வேண்டாம், அவர்களுக்கு வேதனையளிக்க கூடிய தண்டனை (விதிக்கப்பட்டு) உள்ளது.
வானங்களுடையதும், பூமியுடையதும் ஆட்சி அல்லாஹ்வுக்கே உரியது. அல்லாஹ் எல்லாவற்றிற்கும் முழுமையான ஆற்றல் பெற்றவனாவான். ரு19
வானங்கள், பூமி ஆகியவற்றின் படைப்பிலும், இரவு, பகலும் மாறிமாறி வருவதிலும் அறிவுடையோருக்கு நிச்சயமாகப் பல அடையாளங்கள் உள்ளன.
அவர்கள் நின்று கொண்டும், உட்கார்ந்துகொண்டும், ஒருக்கணித்துப் படுத்துக் கொண்டும் அல்லாஹ்வை (எப்போதும்) நினைத்துக் கொண்டிருப்பர். வானங்கள், பூமி ஆகியவற்றின் படைப்பு பற்றிச் சிந்திதுக் கொண்டிருப்பர். எங்கள் இறைவா! நீ இதனை வீணாகப் படைக்கவில்லை. நீ தூய்மையானவன் , எனவே நீ எங்களை நெருப்பின் தண்டனையிலிருந்து காப்பாற்றுவாயாக (எனக் கூறுவர்)
எங்கள் இறைவா! நீ நெருப்பில் நூழையச் செய்தவரை நிச்சயமாக இழிவுபடுத்தி விட்டாய், மேலும் அநீதி இழைப்பவர்களுக்கு, உதவி செய்பவர் எவரும் இல்லை.
எங்கள் இறைவா! உங்கள் இறைவனிடத்து நம்பிக்கை கொள்ளுங்கள் என்று (கூறி) நம்பிக்கையின் பால் அழைக்கும் ஓர் அழைப்பவரின் குரலை நிச்சயமாக நாங்கள் செவியேற்றோம் எனவே நாங்கள் நம்பிக்கை கொண்டுள்ளோம். (ஆகவே) எங்கள் இறைவா! நீ எங்கள் பாவங்களை மன்னிப்பாயாக! எங்கள் தீமைகளை எங்களிடமிருந்து அகற்றுவாயாக. எங்களை நல்லடியார்களுடன் மரணிக்கச்செய்வாக.
மேலும் எங்கள் இறைவா! நீ உன் தூதர்கள் மூலம் எங்களுக்கு வாக்களித்தவற்றை(யெல்லாம்) எங்களுக்குத் தருவாயாக. மேலும் மறுமை நாளில் எங்களை  இழிவுபடுத்தி விடாதிருப்பாயாக. நிச்சயமாக நீ வாக்குறுதியை மீறுவதில்லை.
எனவே அவர்கள் இறைவன் (பின் வருமாறு கூறி) அவர்க(ளின் வேண்டுதல்க)ளை ஏற்று உங்களுள் ஆணாயினும், பெண்ணாயினும் எந்த ஒரு செயலாற்றுபவரின் செயலையும் நான் வீணாக்க மாட்டேன். நீங்கள் ஒருவர் மற்றொருவருடன் (தொடர்பு) உள்ளவராவீர்கள். எனவே எவர்கள் தங்கள் இடத்தை விட்டு வெளியேறியும், வீடுகளிலிருந்து வெளியேற்றப்பட்டும், என் பாதையில் துன்புறுத்தப்பட்டும், போரிட்டும், கொல்லப்பட்டும் உள்ளனரோ அவர்களுடைய தீமை(களின் விளைவு)களை அவர்களிடமிருந்து நிச்சயமாக நான் அழித்து விடுவேன். மேலும் கீழே ஆறுகள் ஓடுகின்ற தோட்டங்களில் நிச்சயமாக நான் அவர்களை நுழைய செய்வேன். இது அல்லாஹ்விடமிருந்து கிடைக்கும் நற்பலனாகும். அல்லாஹ்விடமே மிகச் சிறந்த நற்பலனுள்ளது.
நிராகரிப்போர் தடையின்றி நாட்டில் சுற்றித் திரிவது உம்மை ஒருபோதும் ஏமாற்றிவிட வேண்டாம்.
இது தற்காலிக பயனாகும். இதற்குப் பிறகு அவர்களின் தங்குமிடம் நரகமாகும். அது மிகவும் கெட்ட தங்குமிடமாகும்.
ஆனால், இறைபக்தியை கைக் கொள்கிறவர்களுக்கு கீழே ஆறுகள் ஓடுகின்ற தோட்டங்கள் உள்ளன. அவர்கள் அவற்றில் என்றென்றும் வாழ்ந்து கொண்டிருப்பர். (இது) அல்லாஹ்விடமிருந்துள்ள விருந்தோம்புதலாகும். அல்லாஹ்விடத்துள்ளது நல்லோர்க்கு மிகச் சிறந்தது.
வேததையுடையவர்களுள் சிலர் உள்ளனர். அவர்கள் அல்லாஹ்விடமும், உங்களுக்கு இறக்கப்பட்டதிலும் அவர்களுக்கு இறக்கப்பட்டதிலும் நம்பிக்கை கொண்டுள்ளனர். அல்லாஹ்வுக்குப் பணிந்தவராகவும் உள்ளனர். இறை வசங்களைக் குறைந்த விலைக்கு விற்பதில்லை. அவர்களுக்கு அவர்கள் இறைவனிடம் நற்பலன் உண்டு. நிச்சயமாக அல்லாஹ் கணக்கெடுப்பதில் விரைவானவன்.
நம்பிக்கை கொண்டவர்களே! பொறுமையுடன் செயல்படுங்கள். (எதிரிகளை விட அதிகமாகப்) பொறுமையை கையாளுங்கள். எல்லைகளைக் கண்காணித்துக் கொள்ளுங்கள். நீங்கள் வெற்றிபெற இறைபக்தியைக் கைக்கொள்ளுங்கள். ரு20
அளவற்ற அருளாளனும் மேன்மேலும் கருணை காட்டுபவனுமான அல்லாஹ்வின் பெயரால் (நான் ஓதுகின்றேன்)
மக்களே! உங்களைத் தனித்த ஒன்றிலிருந்து படைத்து அ(தன் இனத்)திலிருந்தே அதன் இணையையும் படைத்து அவ்விரண்டிலிருந்தும், அநேக ஆண்களையும், பெண்களையும் (படைத்து உலகில்) பரவச் செய்த உங்கள் இறைவனுக்கு அஞ்சுகள். நீங்கள் உங்களுக்குள் ஒருவருக்கொருவர், அவன் பெயரால் (உங்கள் தேவைகளைக்) கேட்கின்றீர்கள். அத்தகைய அல்லாஹ்வுக்கு அஞ்சுகள். குறிப்பாக இரத்த உறவுகளி(ன் தொடர்பிலு)ம் (இறைவனுக்கு அஞ்சுங்கள்.) நிச்சயமாக அல்லாஹ் உங்களைக் கண்காணிப்பவனாவான்.
அநாதைகளுக்கு அவர்களின் பொருட்களைக் கொடுத்து விடுங்கள். தூய்மையானதற்கு ஈடாக, தூய்மையற்றதை மாற்றாதீர்கள். மேலும் அவர்களின் பொருள்களை உங்களின் பொருள்களுடன் (சேர்த்து) விழுங்கி விடாதீர்கள். நிச்சயமாக இது பெருங்குற்றமாகும்.
உங்களால் அனாதைகளின் விஷயத்தில் நீதியுடன் நடக்க முடியாதாதென நீங்கள் அஞ்சினால். (மற்றப்) பெண்களிலிருந்து உங்களுக்கு இணக்கமான பெண்களுள் இரண்டோ, மூன்றோ, நான்கோ மணந்து கொள்ளுங்கள் ஆனால் இதில் உங்களால் நீதியுடன் நடக்க இயலாதென நீங்கள் அஞ்சினால், ஒருத்தியை அல்லது உங்கள் வலக்கரங்களிலுள்ளவளை (மணந்து கொள்ளுங்கள்.) இது நீங்கள் அநீதி இழைக்காமலிருப்பதற்கு மிகவும் நெருங்கியதாகும்.
பெண்களுக்கு அவர்களின் மஹர்களை மனவிருப்புடன் கொடுத்து விடுங்கள். பின்னர் அவர்கள் அதிலிருந்து ஒரு பகுதியினைத் தாங்களாகவே மகிழ்ச்சியுடன் உங்களுக்கு தந்தால், உங்களுக்கு மகிழ்ச்சி தரக்கூடியதாயும், முடிவைப் பொறுத்தவரை நல்லதாயும் இருக்குமென அறிந்து கொண்டு நீங்கள் அதை உண்ணுங்கள்.
அல்லாஹ் உங்களுக்கு உதவக்கூடியதாக்கிய உங்கள் செல்வத்தை அறிவில் குறைந்தவர்களிடம் கொடுத்து விடாதீர்கள். அவற்றிலிருந்து அவர்களுக்கு உணவளியுங்கள். மேலும் அவர்களுக்கு ஆடை அணிவியுங்கள். மேலும் அவர்களிடம் பொருத்தமான (நல்ல) வார்த்தைகளை கூறுங்கள்.
அநாதைகள் திருமணத் (தின் வயதை அடையும் வரை அவர்க(ளின் அறிவுத்திறமை)களைச் சோதியுங்கள். பின்னர் நீங்கள் அவர்களிடத்தில் அறிவுடைமை(யின் அறிகுறி)யினைக் கண்டால், அவர்களின் பொருள்களை அவர்களிடத்தில் திருப்பிக் கொடுத்து விடுங்கள். அவர்கள் பெரியவராவதை அஞ்சி, அவசர அவசரமாகவும் அளவுகடந்தும் அவற்றை விழுங்காதீர்கள். செல்வராக இருப்பவர் (அப்பொருளை உபயோகிப்பதை விட்டும்) விலகிக் கொள்ளவேண்டும். ஆனால் ஏழையாக இருப்பவர் பொருத்தமான முறையில் (அப்பொருளிலிருந்து) உண்ணட்டும். பின்னர் நீங்கள் அவர்களிடம் அவர்களின் பொருள்களை திருப்பிக்கொடுக்கும்போது, அவர்களின் முன்னிலையில் சாட்சிகளை ஏற்படுத்திக் கொள்ளுங்கள். அல்லாஹ் கணக்கெடுப்பதில் போதுமானவனாவான்.
ஆண்களுக்கு அவர்களின் பெற்றோரும், நெருங்கிய உறவினரும் விட்டுச் சென்ற செல்வத்தில் ஒரு பங்கு உண்டு. பெண்களுக்கும் அவர்களின் பெற்றோரும் நெருங்கிய உறவினரும் விட்டுச் சென்ற செல்வத்தில் ஒரு பங்கு உண்டு. அது குறைவாக இருந்தாலும், அதிகமாக இருந்தாலும் சரியே. (அது இறைவனால்) வரையறுக்கப்பட்ட பங்காகும்.
(பாகப்) பிரிவினையின்போது, (மற்ற) உறவினர்களும், அநாதைகளும் ஏழைகளும் வந்துவிட்டால் அதிலிருந்து அவர்களுக்கு(ம்) ஏதேனும் கொடுக்கவும். மேலும் அவர்களிடம் பொருத்தமான (இனிய) சொற்களைக் கூறுங்கள்.
தங்களுக்குப் பின்னால் வலுவிழந்த குழந்தைகளைத் தாம் விட்டுச் சென்றால் அவர்களுக்கு என்ன நேருமோ என்று அஞ்சுவோர் (மற்ற அநாதைகளைப் பற்றியும்) அல்லாஹ்விற்குப் பயந்து செயலாற்ற வேண்டும். அவர்கள் நேர்மையான பேச்சைப் பேசவேண்டும்.
அனாதைகளின் பொருள்களை அநியாயமாக விழுங்குவோர், நிச்சயமாகத் தங்கள் வயிறுகளில் நெருப்பைத் தான் நிரப்பிக் கொள்கின்றனர். நிச்சயமாக அவர்கள் சுடர் விட்டெறியும் நெருப்பில் நுழைவர்.
அல்லாஹ் உங்களுக்கு சந்ததிகள் பற்றி(ப் பின்வருமாறு) உங்களுக்குக் கட்டளையிடுகின்றான். ஓர் ஆணுக்குரியது, இரு பெண்களுக்குரிய பங்கிற்குச் சமம். (சந்ததிகள்) இரண்டிற்கு மேல் பெண்கள் (மட்டுமாக) இருப்பார்களாயின் அவர்களுக்கு (மரணமடைந்தவர்) விட்டுச் சென்றதில் மூன்றில் இரண்டு பங்கு வரையறுக்கப்பட்டுள்ளது. ஒருத்தியாக (மட்டும்) இருந்தால் அவளுக்கு (அவர் விட்டுச் சென்ற சொத்தில்) பாதியுண்டு. (மரணமடைந்த) அவருக்குச் சந்ததி(கள்) இருந்தால் அவருடைய பெற்றோர்களுக்கு (அதாவது) அவர்களுள் ஒவ்வொரு வருக்கும் அவர் விட்டுச் சென்றதிலிருந்து ஆறிலொரு பங்கு (வரையறுக்கப்பட்டு) உள்ளது. அவருக்கு சந்ததி இல்லாதிருந்து, அவருடைய பெற்றோர்கள் (மட்டும்) அவருடைய சொத்துக்கு உரியவராயின் அவருடைய தாயாருக்கு மூன்றிலொரு பாகம் (வரையறுக்கப்பட்டு) உள்ளது. எனினும் அவருக்குத் தம் உடன்பிறப்புகள் இருந்தால் அவருடைய தாயாருக்கு ஆறிலொரு பாகம் (வரையறுக்கப்பட்டு) உள்ளது. (இப்பங்குகளெல்லாம்) அவருடைய வஸிய்யத் (மரணசாசனம், அவருடைய) கடன் ஆகியவற்(றை நிறைவேற்)றி(யத)ற்குப் பின்னரே கொடுக்கப்படும். உங்கள் தந்தையர்கள் (மூதாதையர்கள்) உங்கள் ஆண்மக்கள் ஆகியவர்களுள் உங்களுக்கு மிகவும் பயனளிப்பவர் எவர் என்பதை நீங்கள் அறிய மாட்டீர்கள். (இது) அல்லாஹ்வினால் வரையறுக்கப்பட்ட கடமையாகும். நிச்சயமாக அல்லாஹ் மிக்க அறிபவனும், நுண்ணறிவுடையோனுமாவான்.
உங்கள் மனைவியர்களுக்குச் சந்ததி இல்லையெனில், அவர்கள் விட்டுச் சென்றதில் உங்களுக்கு (உரிய பங்கு) நான்கிலொன்றாகும். (இப்பங்குகள்) அவர்கள் செய்திருக்கும் வஸிய்யத் (இறுதி விருப்பம்) (அவர்களின்) கடன் ஆகியவற்(றை) நிறைவேற்)றி (யத)ற்குப் பின்னர் (எஞ்சியிருக்கும் பொருள்களிலிருந்து) கொடுக்கப்படும். உங்களுக்குச் சந்ததி இல்லையாயின், நீங்கள் விட்டுச் செல்வதிலிருந்து (உங்கள் மனைவியர்களாகிய) அவர்களுக்கு (உரிய பங்கு) நான்கிலொன்றாகும். உங்களுக்கு சந்ததி இருந்தால், நீங்கள் விட்டுச் செல்வதிலிருந்து (உரிய பங்கு) எட்டிலொன்றாகும். (இப்பங்குகள்) நீங்கள் செய்திருக்கும் வஸிய்யத், (உங்களுடைய) கடன் ஆகியவற்றை நிறைவேற்றி(யத)ற்குப் பின்னரே கொடுக்கப்படும். எந்த ஆணின் அல்லது எந்த பெண்ணின் பரம்பரைச் சொத்து பங்கிடப் படுகின்றாதோ, அவருக்குத் தந்தையும் சந்ததியும் இல்லாமலிருந்து அவருக்கு உடன் பிறந்தவனோ, உடன் பிறந்தவளோ இருந்தால் இவர்களுள் ஒவ்வொருவருக்கும் (உரிய பங்கு) ஆறிலொன்றாகும். அவர்கள் அதை விடவும் கூடுதலாக இருந்தால், அவர்கள் (எல்லாரும்) மூன்றிலொன்றிற்கு சம பங்குதாரர்கள் ஆவர். (இப்பங்குகள் மரணமடைந்தவர்) செய்திருக்கும் வஸிய்யத், (அவருடைய) கடன் ஆகியவற்(றை நிறைவேற்றி(யத)ற்குப் பின்னர் எஞ்சியுள்ள பொருளிலிருந்து கொடுக்கப்படும். (இந்தப் பங்கீட்டில்) எவருக்கும் தீங்கிழைக்கும் நோக்கம்  இருக்கக் கூடாது. (இது) அல்லாஹ்விடமிருந்து (உங்களுக்கு வந்துள்ள) கட்டளையாகும். அல்லாஹ் நன்கு அறிபவனும், சகித்துக் கொள்பவனுமவான்.
இது அல்லாஹ்வின் (வரையறுக்கப்பட்ட) வரம்புகளாகும். அல்லாஹ்வுக்கும் அவனுடைய  தூதருக்கும் கட்டுப்பட்டு நடப்பவர்களை, அவன் கீழே ஆறுகள் ஓடுகின்ற தோட்டங்களில் நுழையச் செய்வான். அவர்கள் அவற்றில் என்றென்றும் வாழ்ந்து கொண்டிருப்பர். இதுவே பெரும் வெற்றியாகும்.
அல்லாஹ்வுக்கும் அவனுடைய தூதருக்கும் கட்டுப்படாமல், அவன் (ஏற்படுத்திய) வரம்புகளை மீறுபவரை, அவன் நெருப்பில் நுழையச் செய்வான். அவர் அதில் நீண்ட காலம் இருந்து கொண்டிருப்பர். அவருக்கு இழிவுபடுத்தக் கூடிய தண்டனையும் (விதிக்கப்பட்டு) உள்ளது.
உங்கள் பெண்களுள் வெளிப்படையான ஏதாவதொரு வெறுக்கத்தக்க செயலைச் செய்பவளுக்கெதிராக உங்களுள் நான்கு சாட்சிகளை அழைத்துக் கொள்ளுங்கள். பின்னர் அவர்கள் சாட்சியம் கூறினால் அவர்கள் (அதாவது அந்தப் பெண்களை) மரணம் வரும் வரை அல்லது அல்லாஹ் அவர்களுக்கு (வேறு) ஏதாவதொரு வழியை ஏற்படுத்தும் வரை நீங்கள் அவர்களை (உங்கள்) வீடுகளில் தடுத்து வையுங்கள்.
உங்களுள் இரண்டு ஆண்கள் வெறுக்கத்தக்க செயலைச் செய்தால் நீங்கள் அவ்விருவரையும் துன்புறுத்துங்கள். பின்னர் அவ்விருவரும் பாவமன்னிப்புக் கோரி திருந்திவிடுவார்களாயின், அவ்விருவரிடம் கண்டுங்காணாதது போன்று நடந்து கொள்ளுங்கள். நிச்சயமாக அல்லாஹ் பாவமன்னிப்பை மிக்க ஏற்றுக் கொள்பவனும், மேன்மேலும் கருணை காட்டுபவனுமாவன்.
அறியாமையினால் தீமையைச் செய்து விட்டு உடனே(யே) பாவ மன்னிப்புக் கோருகிறவர்களின் பாவமன்னிப்பை மட்டும் ஏற்றுக் கொள்வதே அல்லாஹ்வுக்குக் கடமையாகும். இத்தகையவர்களுக்கு அல்லாஹ் தயவு காட்டுகின்றான். அல்லாஹ் மிக்க அறிபவனும். நுண்ணறிவுடையோனுமாவான்.
பாவங்களைச் செய்துகொண்டே இருப்பவர்களுள் ஒருவருக்கு மரண நேரம் வரும்போது நான் நிச்சயமாக இப்போது பாவமன்னிப்புத் தேடுகிறேன் என்று கூறுபவர்களுக்கும், நிராகரிப்பின் நிலையிலேயே இறப்பவர்களுக்கும் பாவமன்னிப்பு(ப் பெரும் உரிமை) கிடையாது. இத்தகையோருக்கு நாம் வேதனைக்குரிய ஆக்கினை தயார்படுத்தி வைத்துள்ளோம்.
நம்பிக்கை கொண்டவர்களே! நீங்கள் வலுக்கட்டாயமாகப் பெண்களுக்கு வாரிசுகளாவது உங்களுக்கு ஆகுமானதன்று. நீங்கள் அவர்களுக்குக் கொடுத்ததிலிருந்து ஒரு பகுதியினை(ப் பறித்து) எடுத்துக் கொள்ளும் நோக்கத்துடன் அவர்களைத் துன்புறுத்தாதீர்கள். எனினும் அவர்கள் மிக வெளிப்படையான ஏதாவதொரு தீமையைச் செய்வார்களாயின் (அதற்குரிய கட்டளை மேலே கூறப்பட்டுவிட்டது) நீங்கள் அவர்களுடன் நல்ல முறையில் (கண்ணியமான முறையில்) நடந்துகொள்ளுங்கள். மேலும் நீங்கள் அவரை வெறுக்கின்றீர்கள் எனின் நீங்கள் வெறுக்கும் ஒன்றில் அல்லாஹ் ஏராளமான நன்மைகளை வைத்திருக்க முற்றிலும் வாய்ப்புண்டு (என்பதை நினைவில் கொள்ளுங்கள்).
நீங்கள் (ஒரு) மனைவியின் இடத்தில் (மற்றொரு) மனைவியை மாற்றிக் கொள்ள விரும்பும் நிலையில் நீங்கள் அவர்களுள் ஒருத்திக்கு (ப் பொருட்) குவியலொன்றினைக் கொடுத்திருந்தாலும் அதிலிருந்து சிறிதும் (திரும்ப) எடுத்துக் கொள்ளாதீர்கள். நீங்கள் அதனை அவதூறினாலும் மிக வெளிப்படையான பாவத்தாலும் தான் எடுத்துக் கொள்வீர்களா?
நீங்கள் உங்களுக்குள் ஒருவருக்கொருவர் இணைந்திருக்கவும், (மனைவியர்களாகிய) அவர்கள் உங்களிடம் உறுதிவாய்ந்த ஓர் உடன்படிக்கையைப் பெற்றிருக்கவும் செய்யும் நிலையில் நீங்கள் அதை (அதாவது பொருளை) எவ்வாறு எடுத்துக் கொள்வீர்கள்?
உங்கள் தந்தையர்கள் மணந்து கொண்ட பெண்களுள் எவரையும் நீங்கள் மணந்து கொள்ளாதீர்கள். (முன்னர்) நிகழ்ந்து விட்டது தவிர, நிச்சயமாக இ(ச் செயலான)து கேட்டதும், கோபமூட்டக் கூடியதும், தீய வழக்கமாயும் இருந்தது.
உங்கள் தாய்களும், உங்கள் புதல்விகளும், உங்கள் சகோதரிகளும், உங்கள் தந்தையின் சகோதரிகளும், உங்கள் தாயின் சகோதரிகளும், (உங்கள்) சகோதரரின் புதல்விகளும், (உங்கள்) சகோதரின் புதல்விகளும், உங்களுக்கு பாலூட்டிய உங்கள் (செவிலித்) தாய்மார்களும், உங்கள் பால்குடி சகோதரிகளும், உங்கள் மனைவிகளின் தாய்களும், நீங்கள் வீடுகூடிய உங்கள் மனைவிக(ளுடைய முந்திய கணவர்க)ளுக்குப் பிறந்து உங்கள் வீடுகளில் வளர்ந்து வரும் பெண்களும் உங்களுக்கு விளக்கப்பட்டவர்களாவர். ஆனால் நீங்கள் அவர்க(ளுடைய தாய்)களுடன் வீடு கூட வில்லையாயின், (அவர்களின் புதல்விகளை மணந்து கொள்வதில்) உங்கள் மீது எந்தக் குற்றமுமில்லை. (இவ்வாறே) உங்கள் முதுகுத்தண்டுகளிலிருந்துள்ள உங்கள் புதல்வர்களின் மனைவிகளும் (உங்களுக்கு விலக்கப்பட்டவர்களாவர்). நீங்கள் இரு சகோதரிகளை (திருமணத்தில்) இணைத்துக் கொள்வதும் (விளக்கப்பட்டதாகும்). எனினும் முன்னர் நிகழ்ந்து விட்டது தவிர. நிச்சயமாக அல்லாஹ் மிக்க மன்னிப்போனும் மேன்மேலும் கருணை காட்டுபவனுமாவான்.
உங்கள் வலக்கரங்கள் உரிமையாக்கிக் கொண்ட பெண்களைத் தவிர மணமான பெண்கள் (உங்களுக்கு விலகப்பட்டிருக்கின்றனர்). இதனை அல்லாஹ் உங்களுக்குக் கடமையாக்கியுள்ளான். (விலக்கப்பட்ட) இவர்கள் நீங்கலாக ஏனையவர்கள் உங்களுக்கு ஆகுமானவர்கள். அவர்களை விபச்சார முறையிலன்றி உங்கள் செல்வத்தின் மூலம் (மஹரைக் கொடுத்து) முறைப்படி மணம் செய்து கொள்ளுங்கள். நீங்கள் அவர்களிடமிருந்து பயனடைந்தால் அவர்களுக்கெனக் குறிப்பிட்ட மஹரைக் கொடுத்து விடுங்கள். மஹர் தொகையைக் குறிப்பிட்ட பின்னர் அது குறித்து நீங்கள் உங்களுக்குள் உடன்பாடு செய்து கொள்வதில் எந்த குற்றமுமில்லை. நிச்சயமாக அல்லாஹ் நன்கறிபவனும், நுண்ணிய ஞானம் உடையவனும் ஆவான்.
உங்களுள் சுதந்திரமான நம்பிக்கை கொண்ட பெண்களை மணந்து கொள்வதற்கு சக்தியற்றவர் உங்கள் வலக்கரம் சொந்தமாக்கிக் கொண்ட (பெண்களுள்) அதாவது நம்பிக்கை கொண்ட உங்கள் அடிமைப் பெண்களுள் ஒருவரை மணந்து கொள்ளட்டும். அல்லாஹ் உங்கள் நம்பிக்கையினை நன்கு அறிகின்றான். நீங்கள் ஒருவர் மற்றொருவருடன் (தொடர்பு) உள்ளவராவீர்கள். ஆகவே அவர்களை அவர்களின் காப்பாளர்களின் அனுமதியுடன் மணந்து கொள்ளுங்கள், அவர்கள் கற்புடையவர்களாகவும், விபச்சாரம் செய்யாதவர்களாகவும், கள்ளக் காதலர்களை வைத்துக் கொள்ளாதவர்களுமாக இருப்பின், நீங்கள் அவர்களின் மஹர்களை முறைப்படிக் கொடுத்து விடுங்கள். அவர்களை மணஞ்செய்து கொண்ட பின்னர் அவர்கள் வெட்கங்கெட்ட செயலைச் செய்தால் அவர்களுக்குரிய தண்டனை சுதந்திரமான பெண்களுக்குரியதில் பாதியாகும். இ(ந்த அனுமதியான)து உங்களுள் பாவத்திற்கு அஞ்சுகின்றவருக்கேயாகும். நீங்கள் பொறுமையைக் கைக்கொண்டால் அது உங்களுக்கு நன்று. அல்லாஹ் மன்னித்தருளுகின்றவனும், மேன்மேலும் கருணை காட்டுபவனும் ஆவான்.
உங்களுக்கு முன்(னர் சென்று) உள்ளவர்களின் நடைமுறைகளை உங்களுக்கு விளக்கிக்காட்டவும் (அவர்களின் பால்) உங்களுக்கு வழிகாட்டவும், உங்களிடத்துக் கருணைகாட்டவும், அல்லாஹ் விரும்புகின்றான். அல்லாஹ் நன்கறிந்தவனும், நுண்ணறிவுடையோனு மாவான்.
உங்களிடத்துக் கருணை காட்டவே அல்லாஹ் விரும்புகின்றான். தீய இச்சைகளைப் பின்பற்றுபவர்களோ நீங்கள் (தீமையின் பக்கம்) முற்றிலும் சாய்ந்துவிட வேண்டும் என்றே விரும்புகின்றனர்.
உங்களுக்குச் சுமையை எளிதாக்கவே அல்லாஹ் விரும்புகின்றான். ஏனென்றால் மனிதன் பலவீனனாகப் படைக்கப்பட்டுள்ளான்.
நம்பிக்கையாளர்களே! நீங்கள் உங்களுக்கிடையில் ஒத்துக்கொண்ட வணிகத்தின் மூலமாக அல்லாமல் உங்கள் பொருளை ஒருவருக்கொருவர் தவறான முறையில் விழுங்காதீர்கள். நீங்கள் உங்களையே கொலை செய்யாதீர்கள். நிச்சயமாக அல்லாஹ் உங்களுக்கு மேன்மேலும் கருணை செய்பவனாவான்.
வரம்பை மீறியும், அநீதி இழைத்தும் இவ்வாறு செய்பவரை நாம் நிச்சயமாக நெருப்பில் எறிவோம். இது அல்லாஹ்வுக்கு மிகவும் எளிது.
உங்களுக்குத் தடுக்கப்பட்ட பெரும் பாவங்களிலிருந்து நீங்கள் விலகிக் கொண்டால், நாம் உங்களின் (சிறு) குறைபாடுகளை உங்களை விட்டகற்றி விடுவோம். மேலும் பெருங்கண்ணியத்திற்குரிய இடத்தில் உங்களை நுழையச் செய்வோம்.
உங்களுள் சிலருக்கு (வேறு) சிலரை விடவும் அல்லாஹ் எதில் சிறப்பினை வழங்கியுள்ளானோ அதில் பேராசை கொள்ளாதீர்கள். ஆண்கள் எதை சம்பாதித்தனரோ அதில் அவர்களுக்குரிய பங்கு உண்டு. (அதேபோன்று) பெண்கள் எதனை சம்பாதித்தனரோ அதில் அவர்களுக்குரிய பங்கு உண்டு. நீங்கள் அல்லாஹ்விடம் (மட்டும்) அவனுடைய அருளினைக் கேளுங்கள். நிச்சயமாக அல்லாஹ் எல்லாவற்றையும் நன்கு அறிகின்றவனாவான்.
பெற்றோர்களும், நெருங்கிய உறவினர்களும் மற்றும் உங்களின் உறுதிமொழியால் உடன்படிக்கை செய்து கொள்ளப்பட்டவர்களும் (அதாவது மனைவி அல்லது கணவன்) விட்டுச் செல்கின்றவற்றிற்கு, வாரிசுகளை நாம் நியமித்துள்ளோம். எனவே அவர்களுக்கும் அவர்களுக்குரிய பாகத்தை கொடுத்து விடுங்கள். நிச்சயமாக அல்லாஹ் எல்லாவற்றையும் கண்காணிப்பவனாவான்.
ஆண்கள், பெண்களின் காப்பாளர்களாக இருக்கின்றனர். ஏனெனில் அவர்களில் சிலரை சிலரைவிட அல்லாஹ் மேன்மையாக்கியுள்ளான். மேலும் அவர்கள் தங்கள் பொருள்களை(ப் பெண்களுக்காகச்) செலவு செய்கின்றனர். எனவே நல்ல பெண்கள்  கட்டுப்பட்டு நடப்பவர்களும், அல்லாஹ் பாதுகாத்துள்ள (தங்கள் கணவர்களின்) இரகசியங்களைக் காப்பவர்களுமாவர். மேலும் கட்டுப்படமாட்டார்கள் என்று நீங்கள் அஞ்சுபவர்களுக்கு அறிவுரை கூறுங்கள். அவர்களைப் படுக்கைகளில் விலக்கி வையுங்கள். அவர்களைத் திருத்துவதற்காக (இலேசாக) அடியுங்கள். பின்னர் அவர்கள் உங்களுக்குக் கட்டுப்பட்டால் அவர்களுக்கு எதிரான எந்த வழியையும் தேடாதீர்கள். நிச்சயமாக அல்லாஹ் மிக்க மேலானவனும் மிகப்பெரியவனுமாவான்.
(கணவன் மனைவியாகிய) அவ்விருவருக்கிடையில் பிரிவு ஏற்பட்டு விடுமோ என்று நீங்கள் அஞ்சினால், அவனுடைய குடும்பத்தினரிலிருந்து நடுவர் ஒருவரையும், அவளுடைய குடும்பத்தினரிலிருந்து நடுவர் ஒருவரையும் நீங்கள் ஏற்படுத்திக் கொள்ளுங்கள். அவ்விருவரும் இணக்கத்தை விரும்பினால், (கணவன் மனைவியாகிய) அவ்விருவருக்கிடையில் அல்லாஹ் ஒற்றுமையை உருவாக்கி விடுவான். நிச்சயமாக அல்லாஹ் நன்கு அறிபவனும், நன்கு உணர்ந்தவனுமாவன்.
நீங்கள் அல்லாஹ்வை வணங்குங்கள். அவனுக்கு எதனையும் இணையாக்காதீர்கள். மேலும் பெற்றோர்களுடன் (மிக்க) நல்ல முறையில் நடந்து கொள்ளுங்கள். மேலும் உறவினர்கள், அநாதைகள், ஏழைகள், உறவினர்களான அண்டை வீட்டுக்காரர்கள், அந்நியர்களான அண்டை வீட்டுக்காரர்கள். உங்களுடன் இருப்பவர்கள், வழிபோக்கர்கள், உங்கள் வலக்கரங்கள் சொந்தமாக்கிக் கொண்டவர்கள் ஆகியவர்களுடன் (நல்ல முறையில் நடந்து கொள்ளுங்கள்). கருவங்கொண்டோரையும். பெருமையடிப்போரையும் அல்லாஹ் ஒருபோதும் நேசிப்பதில்லை.
இத்தகையோர் (தாமும்) உலோபித்தனம் செய்து, மக்களை(யும்) உலோபித்தனம் செய்ய ஏவுகின்றனர். அல்லாஹ் தன் அருளிலிருந்து அவர்களுக்குக் கொடுத்ததை மறைக்கின்றனர். நிராகரிப்பவர்களுக்கு இழிவுபடுத்தக் கூடிய ஆக்கினையை நாம் ஏற்படுத்தியுள்ளோம்.
மேலும் தங்கள் செல்வத்தை மக்களுக்குக் காட்டுவதற்காகச் செலவு செய்வோரும் அல்லாஹ்விடத்தும், இறுதி நாளிடத்தும் நம்பிக்கை கொள்ளாதாரும் (ஷைத்தானின் கூட்டாளியாவர்). ஷைத்தானைத் தங்களின் கூட்டாளியாகக் கொண்டவர்கள் அவன் மிகத் தீய கூட்டாளி (என்பதை நினைவில் கொள்ளட்டும்.
அவர்கள் அல்லாஹ்விடத்தும், இறுதி நாளிடத்தும் நம்பிக்கை கொண்டு அல்லாஹ் அவர்களுக்குக் கொடுத்ததிலிருந்து (அவனது வழியில்) செலவு செய்தும் இருப்பார்களாயின் அவர்களுக்கு என்ன (தீங்கு) நேர்ந்திருக்கும்? மேலும் அல்லாஹ் அவர்களை நன்கு அறிந்திருக்கின்றான்.
நிச்சயமாக அல்லாஹ் (யாருக்கும்) ஓர் அணுவளவு கூட அநீதி இழைக்கமாட்டான். அது நற்செயலாக இருக்குமாயின் அவன் அதனை அதிகமாக்கித் தன்னிடமிருந்து மாபெரும் நற்பலனை வழங்குவான்.
நாம் ஒவ்வொரு சமுதாயத்திலிருந்தும் ஒரு சாட்சியைக் கொண்டு வரும்போது, உம்மை அவர்களுக்குச் சாட்சியாகக் கொண்டு வரும் போதும் அவர்களின் நிலை எவ்வாறிருக்கும்?
நிராகரித்து இத்தூதருக்குக் கட்டுப்படாதவர்கள் அந்நாளில் (அந்தோ!) தங்கள் பூமியில் புதையுண்டிருக்கக் கூடாதா என்று எண்ணுவர். அவர்களால் அல்லாஹ்விடம் எதையும் மறைக்க இயலாது.
நம்பிக்கை கொண்டவர்களே! நீங்கள் கூறுவதை என்னவென்று புரிந்து கொள்ள முடியாத அளவுக்கு மயக்க நிலையில் இருக்கும்போது தொழுகையை அணுகாதீர்கள். மேலும் நீங்கள் (தொழுகைக்காகக் கட்டாயம்) குளிக்க வேண்டிய நிலையில் இருக்கும்போது, நீங்கள் பயணத்திலிருந்தாலன்றி குளிக்கும் வரையிலும் (தொழாதீர்கள்). நீங்கள் நோயாளியாகவோ பயணத்திலோ இருக்கும்பொழுது (தொழுகைக்காக கட்டாயம்) குளிக்கவேண்டிய நிலை ஏற்பட்டால் அல்லது உங்களிலொருவர் கழிப்பிடத்திலிருந்து வெளிவரவோ, பெண்களைத் தீண்டவோ செய்திருக்கும் நிலையில் தண்ணீர் கிடைக்காமலிருந்தால், தூய மண்ணினால் தயம்மும் செய்து கொள்ளலாம். பின்னர் (நீங்கள் மண்ணுள்ள அக்கைகளால்) உங்கள் முகங்களையும், கைகளையும் தடவிக் கொள்ளுங்கள். நிச்சயமாக அல்லாஹ் மிக்க மன்னிப்பவனும் மிக்க பொறுத்துக் கொள்பவனுமாவன்.
(இறை) வேதத்திலிருந்து சிறியதொரு பகுதி வழங்கப் பெற்றவர்களைப் பற்றி உமக்கு தெரியாதா? அவர்கள் வழிகேட்டை (விலைக்கு) வாங்குகின்றனர். நேர்வழியிலிருந்து நீங்களும் தவறிவிட வேண்டுமென்று அவர்கள் விரும்புகின்றனர்.
மேலும் அல்லாஹ் உங்கள் பகைவர்களை (உங்களை விட) நன்கு அறிந்திருக்கின்றான். அல்லாஹ் நட்புக்குப் போதுமானவன். அல்லாஹ் ஓர் உதவியாளனாயிருக்கவும் போதுமானவன்.
யூதர்களுள் சிலர் (இறை) வசங்களை அவற்றின் இடங்களிலிருந்து மாற்றுகின்றனர். மேலும் நாங்கள் செவியேற்றோம், நாங்கள் கீழ்ப்படியமாட்டோம் என்றும் (எங்கள் விஷயங்களை) நீர் கேளும். (இறைவசனத்தை) நீர் கேட்காமலிரும். நீர் எங்களைக் கவனித்துக் கொள்ளும் என்றும், தங்கள் நாவுகளால் பொய்யுரைத்தவர்களாயும், மார்க்கத்தைப் பழித்தவர்களாயும் (அவர்கள் கூறுகின்றனர்). நாங்கள் செவியுற்றோம், நாங்கள் ஏற்றுக்கொண்டோம் என்றும். நீர் கேட்பீராக என்றும் எங்களை(க் கருணையுடன்) நோக்குவீராக என்றும் அவர்கள் கூறியிருந்தால், அது அவர்களுக்குச் சிறந்ததாயும், மிக்க நேர்மையானதாயும் இருந்திருக்கும். ஆனால் அவர்கள் நிராகரிப்பின் காரணத்தால், அல்லாஹ் அவர்களைச் சபித்துவிட்டான். இதனால் அவர்கள் நம்பிக்கை கொள்வதில்லை.
வேதம் கிடைக்கப் பெற்றவர்களே! உங்களிடமுள்ளதை உண்மைப் படுத்துகின்ற, நாம் (தற்போது) இறக்கிய இ(வ்வேதத்)தின் மீது நம்பிக்கைக் கொள்ளுங்கள். இல்லையெனில் நாம் உங்களின் தலைவர்களை அழித்துப் பின்புறமாக விரட்டியடிப்போம். அல்லது நாம் ஸபத்து (சனிக்கிழமை)க் காரர்களைச் சபித்தது போன்று அவர்களை(யும்) சபித்துவிடுவோம். அல்லாஹ்வின் கட்டளை நிறைவேறியே தீரும்.
தனக்கு இணை வைப்பதை அல்லாஹ் ஒருபோதும் மன்னிக்க மாட்டான். இ(ந்தப் பாவத்)தை விடக் குறைந்ததை தான் நாடியவருக்கு மன்னிப்பான். அல்லாஹ்வுக்கு (எதையாவது) இணைவைப்பவன், மாபெரும் பாவத்தை உருவாக்கிக் கொண்டான்.
தங்களைத் தாங்களே தூயவர்கள் என்று கருதுபவர்களின் நிலை உமக்கு தெரியாதா? ஆனால் அல்லாஹ்வே! தான் விரும்புகின்றவரைத் தூய்மையாக்குகிறான். அவர்களுக்கு இம்மியளவு கூட அநீதி இழைக்கப்பட மாட்டாது.
அல்லாஹ் மீது அவர்கள் எவ்வாறு பொய்யைப் புனைந்து கூறுகின்றனர் என்று நீர் பாரும். (மிகவும்) பகிரங்கமான பாவத்திற்கு இதுவே போதுமானதாகும்.
வேதத்திலிருந்து சிறியதொரு பகுதி வழங்கப் பெற்றவர்களைப் பற்றி உமக்குத் தெரியாதா? அவர்கள் பயனற்றவற்றிலும் எல்லையை மீறுபவர்களிடத்தும் நம்பிக்கை கொண்டுள்ளனர். மேலும் அவர்கள் நிராகரிப்பவர்களைப் பற்றி இவர்களே நம்பிக்கை கொண்டவர்களை விட மேலான நேர்வழியைப் பெற்றவர்கள் என்றும் கூறுகின்றனர்.
இத்தகையவர்களே அல்லாஹ் சபித்துள்ளான். அல்லாஹ் ஒருவனைச் சபித்தால் அவனுக்கு (எந்த) உதவியாளனை(யும்) நீர் காணமாட்டீர்.
அவர்களுக்கு ஆட்சியில் ஏதேனும் பங்கு உள்ளதா? அவ்வாறிருந்தால் அவர்கள் மக்களுக்கு இம்மியளவும் கொடுக்கமாட்டார்கள்.
அல்லது அல்லாஹ் தன் அருளிலிருந்து மக்களுக்கு வழங்கியுள்ளதற்காக இவர்கள் அவர்களிடம் பொறாமை கொள்கின்றனரா? (அவ்வாறாயாயின்) நாம் இப்ராஹீமின் சந்ததிகளுக்கு வேதத்தையும் ஞானத்தையும் வழங்கினோம். (மேலும்) நாம் அவர்களுக்கு மாபெரும் ஆட்சியையும் வழங்கியிருந்தோம்.
பின்னர் அவர்களுள் சிலர் இவரிடத்து நம்பிக்கை கொண்டுள்ளனர். அவர்களுள் மாற்றுஞ்சிலரோ (நம்பிக்கை கொள்ளாது) நின்று விட்டனர். அவர்களுக்குத் தண்டனையாகக் கொழுந்து விட்டெரியும் நரக நெருப்பே போதுமானது.
நம்முடைய வசனங்களை நிராகரிப்பவர்களை விரைவிலேயே நாம் நெருப்பில் நுழையச் செய்வோம். அவர்களின் தோள்கள் வெந்து விடும்போதெல்லாம் அவர்கள் தண்டனையை சுவைப்பதற்காக நாம் அவர்களுக்கு வேறு தோல்களை மாற்றிக்கொடுப்போம். நிச்சயமாக அல்லாஹ் வல்லோனும் நுண்ணறிவுடையோனுமாவன்.
நம்பிக்கைகொண்டு நற்செயல் செய்பவர்களை நாம் கீழே ஆறுகள் ஓடுகின்ற தோட்டங்களில் கட்டாயம் நுழையச் செய்வோம். அவர்கள் அவற்றில் என்றென்றும் வாழ்ந்து கொண்டிருப்பர். அவர்களுக்கு தூய இணைகள் உள்ளனர். நாம் அவர்களை அடர்த்தியான நிழலில் (வாழ) நுழையச் செய்வோம்.
நீங்கள் அமானத்துக்களை (நம்பி ஒப்படைப்பவற்றை) அவற்றிற்குத் தகுதியானவர்களிடமே ஒப்படைக்க வேண்டுமென்றும். நீங்கள் மக்களுக்குத் தீர்ப்பு வழங்கும்போது நீதியுடன் தீர்ப்பு வழங்க வேண்டுமென்றும் நிச்சயமாக அல்லாஹ் உங்களுக்குக் கட்டளையிடுகின்றான். அல்லாஹ் உங்களுக்கு அறிவுரை கூறுகின்றது எதுவோ நிச்சயமாக அதுவே மிகவும் சிறந்தது. நிச்சயமாக அல்லாஹ் நன்கு கேட்பவனும் பார்ப்பவனுமவான்.
நம்பிக்கை கொண்டவர்களே! அல்லாஹ்வுக்குக் கட்டுப்பட்டு நடங்கள், இத்தூதருக்கும், உங்களுடைய அதிகாரிகளுக்கும் கட்டுப்பட்டு நடங்கள். பின்னர் உங்களுக்குள் ஏதாவது ஒன்றில் தர்க்கம் ஏற்பட்டால் நீங்கள் அல்லாஹ்விடத்தும், இறுதி நாளிடத்தும் நம்பிக்கை கொண்டவர்களாயின் அதனை அல்லாஹ்விடமும் இத்தூதரிடம் கொண்டு செல்லுங்கள். (அவர்களின் கட்டளையின் அடிப்படையில் பிரச்சனைக்கு முடிவு காணுங்கள்) இ(வ்வாறு செய்வ)து சிறந்ததும், மிக்க நல்ல முடிவைத் தருகின்றதுமாக இருக்கும்.
உமக்கு இறக்கப்பட்டதிலும், உமக்கு முன்னர் இறக்கப்பட்டதிலும் தாங்கள் நம்பிக்கை கொண்டிருப்பதாக வாதிப்பவர்களை நீர் கண்டதில்லையா? வரம்பு மீறுவோருக்குக் கட்டுப்படக்கூடாதென்று இவர்களுக்குக் கட்டளையிடப்பட்டிருந்தும் அவர்களையே தீர்ப்பளிப்பவர்களாக ஆக்க இவர்கள் நாடுகின்றனர். ஏனென்றால் இவர்களை அபாயகரமான வழிகேட்டில் செலுத்தவே ஷைத்தான் விரும்புகின்றான்.
அல்லாஹ் இறக்கியதன் பக்கமும் (அவன்) தூதரின் பக்கமும் நீங்கள் வாருங்கள் என்று இவர்களிடம் கூறப்படும் போது நயவஞ்சகர்கள் உம்மை விட்டு முற்றிலும் விலகிச் செல்வதை நீர் காண்கின்றீர்.
பின்னர் அவர்களின் செயல்களின் விளைவாக அவர்களுக்கு ஏதேனும் துன்பம் ஏற்படும்போது அவர்கள் (பதற்றமடைந்து) நாங்கள் நல்ல முறையில் நடந்துக்கொள்வதையும், இணக்கம் செய்து வைப்பதையும் தான் நாடினோம் என அல்லாஹ்வின் மீது சத்தியம் செய்து கொண்டு உம்மிடம் வருகின்றனரே (அது) ஏன்?
இத்தகையவர்களின் உள்ளங்களில் இருப்பதனை அல்லாஹ் (நன்கு) அறிகின்றான். ஆகவே நீர் அவர்களை விட்டு விலகியும், அவர்களுக்கு அறிவுறுத்தியும், அவர்களிடத்து நல்ல விளைவை ஏற்படுத்தக் கூடிய சொற்களைக் கூறவும் செய்வீராக.
நாம் எந்தத் தூதரையும் அல்லாஹ்வின் கட்டளையினால் அவருக்குக் கட்டுப்பட்டு நடக்கவேண்டும் என்ற நோக்கத்திற்காகவே தவிர அனுப்பவில்லை. அவர்கள் தமக்குத் தாமே தீங்கிழைத்தபோது அவர்கள் உம்மிடம் வந்து அல்லாஹ்விடம் பாவ மன்னிப்பைத் தேடினால் மேலும் அவர்களுக்குக்காக தூதரும் பாவமன்னிப்புக் கோரினால் அவர்கள் கட்டாயம் அல்லாஹ்வை மிகுந்த இரக்கம் உடையவனாகவும், மேன்மேலும் கருணை காட்டுபவனாகவும் கண்டிருப்பர்.
எனவே உம்முடைய இறைவன் மீது ஆணையாக அவர்கள் தங்களுக்கிடையில் சண்டையிட்டுக் கொண்டிருக்கின்றவற்றில் உம்மை நீதிபதியாக ஆக்கி பின்னர் நீர் வழங்குகின்ற தீர்ப்பினை (தம்) உள்ளங்களில் எவ்வித தயக்கத்தையும் காட்டாமல் ஏற்று, முழுமையாகக் கட்டுப்பட்டு நடக்காதவரை அவர்கள் ஒருபோதும் நம்பிக்கை கொண்டவர்களாக மாட்டார்கள்.
நீங்கள் உங்கள் உயிர்களைத் தியாகம் செய்யுங்கள் என்றோ, நீங்கள் உங்கள் வீடுகளிலிருந்து வெளியேறி விடுங்கள் என்றோ நாம் அவர்களுக்குக் கட்டளையிட்டிருப்போமாயின், அவர்களுள் ஒரு சிலரைத் தவிர (மற்றவர்கள்) இதைச் செய்திருக்க மாட்டார்கள். அவர்களுக்கு அறிவுறுத்தப்பட்டதன்படி அவர்கள் நடந்து இருந்தால், அது அவர்களுக்குச் சிறந்ததும், மிகுந்த உறுதியளிக்கக் கூடியதுமாக இருந்திருக்கும்.
அவ்வாறாயின் நிச்சயமாக நாம் அவர்களுக்கு நம்மிடமிருந்து (மா)பெரும் நற்பலனை வழங்கியுமிருப்போம்.
மேலும் நாம் அவர்களுக்குக் கட்டாயம் நேரான வழியினைக் காட்டியிருப்போம்.
அல்லாஹ்வுக்கும் இத்தூதருக்கும் கட்டுப்பட்டு நடப்பவர்கள் அல்லாஹ் அருள் புரிந்தவர்களான, நபிமார்கள் (தீர்க்கதரிசிகள்), சித்தீக்குகள் (உண்மையாளர்கள்), ஷஹீதுகள் (உயிர்த்தியாகிகள்),ஸாலிஹீன்கள் (நல்லவர்கள்), ஆகியோரைச் சேர்ந்தவர்களாய் இருப்பார்கள். இத்தகையோர் (மிக்க) நல்ல நண்பர்களாவர்.
இந்த அருள் அல்லாஹ்விடமிருந்து (கிடைத்து)ள்ளதாகும். அல்லாஹ் நன்கு அறிபவனாவான்.
நம்பிக்கை கொண்டவர்களே! நீங்கள் உங்கள் பாதுகாப்பிற்கான ஏற்பாட்டை செய்த பின்னரே உங்கள் வீடுகளிலிருந்து சிறிய அணிகளாகவோ, பெரிய அணிகளாகவோ வெளியேற வேண்டும்.
(ஒவ்வொரு பணியின்போதும்) கட்டாயம் பின் தங்கி விடுகின்ற சிலரும், நிச்சயமாக உங்களுள் உள்ளனர். உங்களுக்கு ஏதேனும் துன்பம் ஏற்பட்டால் அல்லாஹ் எனக்குப் பேரருள் செய்துள்ளான், எனவேதான் நான் அவர்களுடன் இருக்கவில்லை என்று கூறுகின்றனர்.
அல்லாஹ்விடமிருந்து உங்களுக்கு ஏதேனும் அருள் கிடைத்தால், அந்தோ! நாமும் அவர்களுடன் இருந்திருப்பின் மாபெரும் வெற்றிபெற்றிருப்போமே என்று அவர்களுக்கும் உங்களுக்குமிடையில் நட்பு ரீதியிலான எவ்விதத் தொடர்பும் இல்லாமலிருந்தது போல் நிச்சயமாக அவர்கள் கூறுகின்றனர்.
எனவே இவ்வுலக வாழ்க்கையை விட்டு மறுமையைத் தேர்ந்தெடுப்பவர்கள், அல்லாஹ்வின் பாதையில் போரிட வேண்டும். அல்லாஹ்வின் பாதையில் போரிட்டுக் கொல்லப்படவோ, வெற்றி பெறவோ செய்வோருக்கு நாம் (மிக) விரைவில் பெரும் நற்பலனை வழங்குவோம்.
அல்லாஹ்வின் பாதையிலும், பலவீனர்களான ஆண்கள், பெண்கள், சிறுவர்கள் ஆகியோரின் பாதையிலும் நீங்கள் போர் செய்யாதிருக்க உங்களுக்கு என்ன நேர்ந்தது? அவர்கள் எங்கள் இறைவா! அநீதி இழைப்போர் வாழ்கின்ற இந்த ஊரிலிருந்து எங்களை வெளியேற்றுவாயாக, உன்னிடமிருந்து எங்களுக்கு ஒரு நண்பரை உருவாக்குவாயாக. மேலும் உன்னிடமிருந்து எங்களுக்கு ஓர் உதவியாளரை ஏற்படுத்துவாயாக என்று கூறுகின்றனர்.
நம்பிக்கை கொண்டவர்கள் அல்லாஹ்வின் பாதையில் போர் புரிகின்றனர். நிராகரிப்பவர்கள் ஷைத்தானின் பாதையில் போரிடுகின்றனர். ஆகவே நீங்கள் ஷைத்தானுடைய நண்பர்களுக்கு எதிராகப் போர் செய்யுங்கள். ஷைத்தானுடைய திட்டம் நிச்சயமாகப் பலவீனமானது.
நீங்கள் உங்கள் கைகளைத் தடுத்துக் கொள்ளுங்கள், தொழுகையை நிலை நாடுங்கள், ஸக்காத்து கொடுங்கள் என்று கூறப்பட்டவர்களின் நிலை உமக்குத் தெரியாதா? (அப்போது அவர்கள் போர் செய்வதை விரும்பினர்) ஆனால் போர் செய்வது அவர்களுக்குக் கடமையாக்கப்பட்டபோது உடனேயே அவர்களுள் சிலர் இறைவனுக்கு அஞ்ச வேண்டியது போன்று அல்லது அதைவிட அதிகமாக மக்களுக்கு அஞ்சத் தொடங்குவார்கள். எங்கள் இறைவா! போர் செய்வதை நீ ஏன் எங்களுக்கு கடமையாக்கினாய்! சிறிது காலம்வரை நீ எங்களுக்கு (மேலும்) காலக்கெடு தரக்கூடாதா எனக் கூறத் தொடங்கினர். நீர் கூறுவீராக உலகிலிருந்து கிடைக்கும் பயன் அற்பமானது. இறையச்சம் உடையவர்க்கு மறுமையே சிறந்தது. இம்மியளவு கூட உங்களுக்கு அநீதி இழைக்கப்பட மாட்டாது.
நீங்கள் எங்கிருந்தாலும், வலிமைவாய்ந்த கோட்டைகளில் நீங்கள் இருந்தாலுஞ் சரியே மரணம் வந்து உங்களைப் பிடித்துக் கொள்ளும். (மேற்க்கூறப்பட்ட) அவைகளுக்கு ஏதேனும் நன்மை ஏற்பட்டால் இது அல்லாஹ்விடமிருந்து வந்ததென்று கூறுகின்றனர். அவர்களுக்கு ஏதேனும் தீமை ஏற்பட்டால் இது உம்மிடமிருந்து வந்ததென்றும் கூறுகின்றனர். (இவை) எல்லாமே அல்லாஹ்விடமிருந்து வந்தவை என்று நீர் கூறுவீராக. இந்த மக்களுக்கு என்ன நேர்ந்தது? எவ்விஷயத்தையும் விளங்கிக் கொள்வதன் பக்கம் இவர்கள் நெருங்குவதே இல்லை.
ஏதேனும் நன்மை உமக்குக் கிடைத்தால் அது அல்லாஹ்விடமிருந்தே, மேலும் ஏதேனும் தீமை உமக்குக் கிடைத்தால் அது உம்மிடமிருந்தே. நாம் உம்மை மக்களுக்குத் தூதராக்கி அனுப்பியுள்ளோம். அல்லாஹ்வே (உமக்கு) போதுமான சாட்சியாவான்.
திருத்தூதருக்கு கட்டுப்பட்டு நடக்கின்றவர் அல்லாஹ்வுக்குக் கட்டுப்பட்டு விட்டார் (எனப் புரிந்து கொள்க). புறக்கணித்து விட்டவர்களுக்கு உம்மை நாம் கண்காணிப்பவராக அனுப்பவில்லை (என்பது நினைவிலிருக்கட்டும்).
கட்டுப்பட்டு நடப்பதே (தங்கள் பணியாகும்) என்று அவர்கள் கூறுகின்றனர். பின்னர் அவர்கள் உம்மிடமிருந்து சென்றுவிட்டால் அவர்களுள் ஒரு பிரிவினர் நீர் கூறுவதற்கு மாற்றமாகத் திட்டங்கள் வகுப்பதில் இரவை கழிக்கின்றனர். இரவில் வகுக்கின்ற திட்டங்களை அல்லாஹ் பதிவு செய்கின்றான். எனவே நீர் அவர்களை விட்டு விலகுவீராக. மேலும் அல்லாஹ்விடம் நம்பிக்கை வைப்பீராக. அல்லாஹ்வே போதுமான பாதுகாவலன்.
அவர்கள் குர்ஆனை ஆழ்ந்து சிந்திக்க வேண்டாமா? இது அல்லாஹ் அல்லாதவரிடமிருந்து வந்ததாக இருப்பின் நிச்சயமாக அவர்கள் இதில் பல முரண்பாடுகளைக் கண்டிருப்பர்.
அமைதி அல்லது பயத்திற்குரிய எதேனுமொரு செய்தி அவர்களிடம் வந்தால் அவர்கள் அதனைப் பரப்பி விடுகின்றனர். அவர்கள் அதனைத் திருத்தூதரிடமோ, தங்கள் அதிகாரிகளிடமோ கொண்டு சென்றிருந்தால் அவர்களுள் அதன் உண்மையைத் தெரிந்து கொள்வோர் அதனை அறிந்திருப்பர். உங்களுக்கு அல்லாஹ்வின் அருளும் அவனது கருணையுமில்லாதிருப்பின் ஒரு சிலரைத் தவிர நீங்கள் யாவரும் ஷைத்தானைப் பின்பற்றிச் சென்றிருப்பீர்கள்.
எனவே நீர் அல்லாஹ்வின் பாதையில் போர் செய்வீராக. நீர் உமக்கேயன்றி (மற்றெவருக்கும்) பொறுப்பாளியாக மாட்டீர். நம்பிக்கை கொண்டவர்களுக்கு நீர் உற்சாகமூட்டுவீராக. அல்லாஹ் நிராகரிப்பவரின் போரைத் தடுத்து நிறுத்துவது முற்றிலும் சாத்தியமானதே. மேலும் அல்லாஹ்வின் போர் மிகக் கடினமானது. அவனுடைய தண்டனையும் மிகக் கொடியது.
நல்லவற்றிற்க்குப் பரிந்துரை செய்கின்றாவர்க்கு அதில் ஒரு பங்குண்டு. தீயவற்றிற்குப் பரிந்துரை செய்கின்றவருக்கும் அதன் விலைவில் ஒரு பங்குண்டு. அல்லாஹ் எல்லாவற்றிற்கும் முழுமையான ஆற்றல் பெற்றவனாவான்.
உங்களுக்கு யாரேனும் நல்வாழ்த்துத் தெரிவித்தால் அதனைவிடச் சிறந்த முறையில் வாழ்த்துங்கள் அல்லது (குறைந்தது) அதனையே திருப்பிக் கூறுங்கள். நிச்சயமாக அல்லாஹ் எல்லாவற்றையும் கணக்கெடுப்பவனாவான்.
அல்லாஹ் அவனைத் தவிர வணக்கத்திற்குரியவன் எவனுமில்லை. நிச்சயமாக அவன் உங்களை மறுமைநாள் வரை ஒன்று திரட்டிக் கொண்டேயிருப்பான் என்பதில் ஐயத்திற்கிடமில்லை. பேச்சில் அல்லாஹ்வை விட உண்மையாளன் எவன்?
நயவஞ்சர்களைக் குறித்து நீங்கள் இரு பிரிவினார்களாக (பிரிந்து) இருப்பதற்கு உங்களுக்கு என்ன நேர்ந்தது? அவர்கள் சம்பாதித்ததற்கேற்ப அல்லாஹ் அவர்களை முகங்குப்புற விழச் செய்துவிட்டான். அல்லாஹ் அழித்துவிட்டவனை நீங்கள் நேரான பாதைக்குக் கொண்டுவர விரும்புகிறீர்களா? அல்லாஹ் அழித்து விடுகின்றவனுக்கு நீர் எந்த வழியையுங்காண மாட்டீர்.
அவர்கள் நிராகரித்ததைப் போன்று நீங்களும் நிராகரித்து (அவர்களும் நீங்களும்) ஒன்று போலாகிவிட வேண்டும் என அவர்கள் விரும்புகின்றனர். எனவே அவர்கள் அல்லாஹ்வின் பாதையில் ஹிஜ்ரத் (இடம் பெயர்ந்து) செல்லும் வரை நீங்கள் அவர்களுள் (எவரையும்) நண்பராக்கிக் கொள்ளாதீர்கள். பின்னர் அவர்கள் விலகிவிட்டால் அவர்களைப் பிடித்து விடுங்கள். மேலும் அவர்களை எங்கு கண்டாலும் கொன்று விடுங்கள். அவர்களுள் (எவரையும்) நண்பராகவோ, உதவியாளராகவோ ஆக்கிக் கொள்ளாதீர்கள்.
உங்களோடு உடன்படிக்கை செய்துள்ள சமுதாயத்தவர்களுடன் தொடர்பு வைத்திருப்பவர்கள் உங்களுடன் போரிடவோ, உங்கள் சமுதாயத்துடன் போரிடவோ மனம் ஒப்பாத நிலையில் உங்களிடம் வந்தவர்கள் ஆகியோரைத் தவிர (மற்றையோருடன் மேற்குறிப்பிட்ட வசனத்தின்படி நடந்து கொள்ளலாம்). அல்லாஹ் நாடினால் நிச்சயமாக அவர்கள் உங்களை வெல்லும்படிச் செய்திருப்பான். அப்போது அவர்கள் கட்டாயம் உங்களுடன் போரிட்டிருப்பர். எனவே அவர்கள் உங்களை விட்டு விலகினால் மேலும் உங்களுடன் போரிடாது இருந்தாலும், உங்களுடன் சமாதானத்தைக் கோரினாலும், அவர்களுக்கு எதிராக (செயல்பட) உங்களுக்கு எந்த வழியினையும் அல்லாஹ் (விட்டு) வைக்கவில்லை.
மற்றுஞ் சிலரை நீங்கள் நிச்சயமாகக் காண்பீர்கள், அவர்கள் உங்களிடத்தில் பாதுகாப்பாக இருக்கவும், தமது சமுதாயத்தில் பாதுகாப்பாக இருக்கவும் விரும்புவார்கள். குழப்பத்தின் பக்கம் அவர்கள் திருப்பிவிடப்படும் போதெல்லாம் அவர்கள் அதில் தலைகுப்புற வீழ்கின்றனர். எனவே அவர்கள் உங்களை விட்டு விலகிக் கொள்ளாமலும், உங்களிடம் சமாதானம் செய்து கொள்ளாமலும், தங்கள் கைகளைத் தடுத்துக் கொள்ளாமலும் இருந்தால் அவர்களைப் பிடியுங்கள். மேலும் அவர்களை எங்கு கண்டாலும் கொன்று விடுங்கள். இத்தகையோருக்கு எதிராக நாம் உங்களுக்கு தெளிவான அத்தாட்சியைக் கொடுத்துள்ளோம்.
தவறுதலாக நிகழ்வதன்றி எந்த ஒரு நம்பிக்கையாளனும், நம்பிக்கை கொண்ட (வேறு) ஒருவரைக் கொலை செய்வது அவனுக்கு ஏற்றதன்று. ஒருவன் ஒரு நம்பிக்கையாளாரைத் தவறுதலாகக் கொலை செய்துவிட்டால் நம்பிக்கை கொண்ட ஒரு அடிமையை விடுதலை செய்ய வேண்டும். மேலும் அவனது வாரிசுகள் தானமாக (விட்டு)க் கொடுத்தாலன்றி அவர்களுக்குரிய (இரத்த) ஈட்டுத் தொகையை அவர்களிடம் கொடுக்க வேண்டும். அ(க்கொலையுண்ட)வர் உங்களுக்கு எதிரியான ஒரு சமுதாயத்தைச் சேர்ந்தவராகவும், நம்பிக்கை கொண்டவராகவும் இருந்தால் (அக்குற்றவாளி) நம்பிக்கை கொண்ட ஓர் அடிமையை விடுதலை செய்ய வேண்டும். மேலும் (அக்கொலைக் காளான) வர் உங்களுடன் உடன்படிக்கை செய்து கொண்ட சமுதாயத்தைச் சேர்ந்தவராக இருப்பின் அவரின் வாரிசுகளுக்கு (இரத்த) ஈட்டுத்தொகையைக் கொடுத்தலும், நம்பிக்கை கொண்ட அடிமையை விடுவித்தலும் வேண்டும். (இதற்கு) இயலாதவர் இரண்டு மாதம் தொடர்ச்சியாக நோன்பு நோற்க வேண்டும். அது அல்லாஹ்விடமிருந்து வந்த ஈடாகும். அல்லாஹ் நன்கு அறிபவனும், நுண்ணிய ஞானமுள்ளவனுமாவான்.
மேலும் எவரேனும் நம்பிக்கை கொண்ட ஒருவனை வேண்டுமென்றே கொலை செய்துவிட்டால் அவனுக்குரிய தண்டனை நரகமேயாகும். அவன் அதில் நெடுங்காலம் தங்கிவிடுவான். அல்லாஹ் அவனிடத்துக் கோபங்கொண்டு அவனைச் சபித்துவிடுவான். மேலும் அவனுக்கு மாபெரும் ஆக்கினையையும் ஏற்பாடு செய்துள்ளான்.
நம்பிக்கையாளர்களே! நீங்கள் அல்லாஹ்வின் வழியில் பயணம் செய்யும்போது நன்றாக விசாரணை செய்துகொள்ளுங்கள். எவரும் உங்களுக்கு ஸலாம் கூறினால் (அவரிடம்) நீர் நம்பிக்கை கொண்டவர் இல்லை எனக்கூறாதீர்கள். நீங்கள் வாழ்க்கைக்கான பொருளை விரும்புகின்றீர்கள், அல்லாஹ்விடமோ சிறந்த பொருள்கள் மிகுதியாக உள்ளன. முன்னர் நீங்கள் அவ்வாறே இருந்தீர்கள். பின்னர் அல்லாஹ் உங்களுக்குச் சிறப்பாக அருள் புரிந்துள்ளான். எனவே நீங்கள் நன்கு விசாரணை செய்து கொள்ளுங்கள். நிச்சயமாக அல்லாஹ் நீங்கள் செய்து கொண்டிருப்பதை நன்கு அறிபவனாவான்.
நம்பிக்கை கொண்டவர்களுள் பாதிப்பு ஏதுமின்றி (வீணே) உட்கார்ந்திருப்பவர்களும், தங்கள் செல்வத்தாலும், தங்கள் உயிர்களாலும் அல்லாஹ்வின் வழியில் ஜிஹாது (அறப்போர்) செய்பவர்களும் சமமாக மாட்டார்கள். தங்கள் செல்வத்தாலும், தங்கள் உயிர்களாலும் அறப்போர் செய்கிறவர்களுக்கு (செயலற்று) இருப்பவர்களை விட அல்லாஹ் உயர்ந்த பதவிகளை வழங்கியுள்ளான். மேலும் அல்லாஹ் ஒவ்வொருவரிடமும் நல்லதையே வாக்களித்துள்ளான். அல்லாஹ் அறப்போர் செய்பவர்களுக்கு (செயல்படாமல்) இருப்பவர்களை விட பெரும் கூலியினை அளித்து மேன்மையாக்கியுள்ளான்.
(அதாவது) அவனிடமிருந்து மிக உயரிய தகுதிகளும் மன்னிப்பும், அருளும் கிடைக்கும். அல்லாஹ் மிக்க மன்னிப்பவனும், மேன்மேலும் கருணை காட்டுபவனுமாவான்.
தங்களுக்குத்தாமே தீங்கிழைத்தவர்களுக்கு வானவர்கள் மரணத்தைக் கொடுக்கின்றபோது (அவர்களிடம்) நீங்கள் எ(ந்த எண்ணத்)தில் இருந்தீர்கள் என்று அவர்கள் கேட்பார்கள். இதற்கு அவர்கள் நாட்டில் நாங்கள் பலவீனர்களாக எண்ணப்பட்டோம் என்று கூறுவார்கள். (மலக்குகளாகிய) அவர்கள் அல்லாஹ்வின் பூமி விரிவானதல்லவா? ஆதலால் நீங்கள் அதில் இடம் பெயர்ந்து சென்றிருக்கலாமே எனப்பதில் கூறுவர். எனவே இத்தகையோரின் தங்குமிடம் நரகமாகும். தங்குவதற்கு அது மிகக் கெட்ட இடமாகும்.
ஆயினும் ஆடவர்கள், பெண்டிர்கள், சிறுவர்கள் ஆகியவர்களுள் எவர்கள் உண்மையிலேயே பலவீனர்களாயும், எந்த திட்டத்தின் படியும் செயலாற்ற இயலாதவர்களாயும், எந்த வழிவகையையும் காணாதவர்களாயும் இருந்தார்களோ,
அத்தகையவர்களின் பாவங்களை அல்லாஹ் விரைவில் துடைத்து விடலாம். ஏனெனில் அல்லாஹ்வே பாவங்களை துடைப்பவனும், மிக்க மன்னிப்பவனும் ஆவான்.
அல்லாஹ்வின் பாதையில் இடம் பெயர்ந்து செல்பவர், பூமியில் மிகுதியான அடைக்கலமும், பொருள்வளமும் காண்பார். ஒருவர் அல்லாஹ்வுக்காகவும், அவனுடைய தூதருக்காகவும் இடம் பெயர்ந்தவராய் தமது வீட்டிலிருந்து வெளியேறிப் பின்னர் மரணமடைந்தால் நிச்சயமாக அவருக்குரிய நற்பலன் அல்லாஹ்விடமுள்ளது. அல்லாஹ் மிக்க மன்னிப்பவனும், மேன்மேலும் கருணை காட்டுபவனுமாவான்.
நிராகரிப்பவர்கள் உங்களைத் துன்பத்திற்காளாக்கக்கூடும் என்று நீங்கள் அஞ்சினால், நாட்டில் நீங்கள் பயணம் செய்யும்போது, தொழுகையைச் சுருக்கிக் கொள்வது உங்களுக்குக் குற்றமில்லை நிச்சயமாக நிராகரிப்பவர்கள் உங்களுக்கு (மிகவும்) வெளிப்படையான பகைவராவர்.
நீர் அவர்களுடனிருந்து அவர்களுக்குத் தொழுகையினை நடத்தி வைக்கும்போது அவர்களுள் ஒரு பகுதியினர் உம்முடன் நின்று தங்களுடைய ஆயுதங்களை எடுத்துக் கொள்ளவேண்டும். பின்னர் அவர்கள் ஸஜதா செய்துவிட்டால் அவர்கள் உங்களுக்குப் பின்புறம் (பாதுகாப்பிற்காக) நின்று கொள்ளவேண்டும். பின்னர் தொழாதிருந்த மற்றொரு பகுதியினர் (முன்) வந்து உம்முடன் தொழவேண்டும். இவர்களும் தங்கள் பாதுகாப்பிற்குரிய வழிவகைகளைச் செய்து தங்கள் ஆயுதங்களையும் எடுத்துக்கொள்ளவேண்டும். நீங்கள் உங்கள் ஆயுதங்களை ஏந்தாமலும், உங்கள் பொருள்களை கவனிக்காமலும், இருந்திருந்தால் திடீரென உங்களைத் தாக்கியிருக்கலாமே என்று நிராகரிப்பவர்கள் விரும்புகின்றனர். மழையின் காரணமாக உங்களுக்குத் துன்பம் இருந்தாலோ, நீங்கள் நோயாளியாக இருந்தாலோ உங்கள் ஆயுதங்களைக் கழற்றி விடுவதில் உங்களுக்கு எந்த குற்றமுமில்லை என்றாலும் நீங்கள் (எப்போதும்) உங்களின் தற்காப்பு வழிகளைச் செய்து கொள்ளவேண்டும். நிச்சயமாக அல்லாஹ் நிராகரிப்பவர்களுக்கு இழிவுபடுத்தக் கூடிய ஆக்கினையை ஏற்படுத்தியுள்ளான்.
நீங்கள் தொழிகையினை நிறைவேற்றிவிட்டால் நின்றுகொண்டும், உட்கார்ந்து கொண்டும், ஒருக்கணித்துப் படுத்துக் கொண்டும் அல்லாஹ்வை நினைத்துக் கொண்டிருங்கள். பின்னர் நீங்கள் (அபாயத்திலிருந்து நீங்கி) பாதுகாப்புப் பெற்று விட்டால், தொழுகையினை (முறைப்படி) நிறைவேற்றுங்கள். நிச்சயமாகத் தொழுகை நம்பிக்கை கொண்டவர்கள் (முறைப்படி) குறிப்பிட்ட நேரத்தில் நிறைவேற்ற வேண்டிய ஒரு கடமையாகும்.
நீங்கள் (எதிரிகளாகிய) அம்மக்களைத் தேடுவதில் தளர்ந்து விடாதீர்கள். நீங்கள் துன்பம் அடைகின்றீர்கள் என்றால் உங்கள் துன்பத்தைப் போன்று அவர்களும் துன்பம் அடைகிறார்கள். (ஆனால் இறையருள், கருணை ஆகியவற்றை) நீங்கள் அல்லாஹ்விடமிருந்து (கிடைக்கும் என) எதிர்பார்ப்பதை அவர்கள் எதிர்பார்ப்பதில்லை. அல்லாஹ் நன்கு அறிபவனும் நுட்பமான ஞானமுள்ளவனுமாவான்.
நாம் உமக்குக் கற்றுத் தந்ததைக் கொண்டு மக்களிடையில் தீர்ப்பு வழங்குவதற்காக, நிச்சயமாக நாமே உண்மையைக் கொண்டு இவ்வேதத்தை உமக்கு இறக்கினோம். நீர் நம்பிக்கைத் துரோகிகளுக்காக வாதாடவேண்டாம்.
அல்லாஹ்விடம் மன்னிப்பைக் கோருவீராக. நிச்சயமாக அல்லாஹ் மிக்க மன்னிப்பவனும், மேன்மேலும் கருணை காட்டுபவனுமாவான்.
தம்மைத்தாமே ஏமாற்றிக் கொள்பவர்களின் சார்பாக நீர் வாதிட வேண்டாம். நிச்சயமாக நம்பிக்கைத் துரோகிகளையும் பெரும் பாவிகளையும் அல்லாஹ் நேசிப்பதில்லை.
அவர்கள் மக்களிடமிருந்து மறைத்துக் கொள்ள விரும்புகினறனர். அல்லாஹ்விடமிருந்து மறைத்துக் கொள்ள நாடவில்லை. ஆனால் அவன் விரும்பாதவை பற்றிச் சூழ்ச்சி செய்வதில் அவர்கள் இரவைக் கழிக்கும்போது கூட, அவன் அவர்களுடன் இருக்கின்றான். மேலும் அல்லாஹ் அவர்கள் செய்பவற்றை அழிப்பவனாவான்.
தெரிந்து கொள்ளுங்கள்! அவர்களுக்காக இவ்வுலக வாழ்க்கையில் வாதிடுவோர் நீங்களே, ஆனால் மறுமை நாளில் அவர்களுக்காக அல்லாஹ்விடம் வாதிடுபவரோ, அவர்களின் பாதுகாவலராக இருப்பவரோ எவர்?
ஒருவர் தீமை செய்யவோ, தமக்கு தாமே தீங்கிழைக்கவோ செய்த பின்னர் அல்லாஹ்விடம் பாவமன்னிப்பைக் கோரினால் அவர் அல்லாஹ்வை மிக்க மன்னிப்போனும், மேன்மேலும் கருணைகாட்டுபவனுமாகக் காண்பார்.
பாவம் செய்யும் ஒருவர் அச்செயலைத் தமக்கு எதிராகவே செய்கிறார். அல்லாஹ் நன்கு அறிபவனும், நுண்ணறிவுடையோனுமாவன்.
ஒருவர் ஒரு தவற்றையோ, பாவத்தையோ செய்துவிட்டு, அதனைக் குற்றமற்ற ஒருவரின் மேல் சுமத்தினால், நிச்சயமாக அவர் பொய்க் குற்றச்சாட்டையும், தெளிவான பாவத்தையும் சுமக்கிறார்.
அல்லாஹ்வின் அருளும், அவனது கருணையும் உம்மிடத்து இல்லாதிருப்பின் (எதிரிகள் வெற்றி பெற்றிருப்பர், ஏனெனில்) அவர்களில் ஒரு பிரிவினர் உம்மை அழித்து விட நாடினார். அவர்கள் தங்களையே தவிர வேறெவரையும் அழிப்பதில்லை. அவர்கள் உமக்கு எந்தத் தீங்கும் செய்ய முடியாது. அல்லாஹ் உம்மிடத்து வேதத்தையும், ஞானத்தையும் இறக்கி, நீர் அறியாதவற்றை உமக்குக் கற்றுக் கொடுத்தான், அல்லாஹ்வின் (மா) பெரும் அருள் உம்மிடத்து உள்ளது.
தருமச் செயல்களையோ, நற்காரியங்களையோ, மக்களுக்கிடையே சமாதானத்தை ஏற்படுத்துவதையோ கொண்டு ஏவுகின்றவர்க(ளின் ஆலோசனைக்) களைத் தவிர்த்து அவர்களின் ஆலோசனைகளுள் பெரும்பாலானவற்றில் எந்த நன்மையுமி(ருப்பதி)ல்லை. அல்லாஹ்வின் விருப்பத்தினைப் பெறுவதற்காக, அதனைச் செய்பவருக்கு நாம் மிக விரைவில் மகத்தான நற்பலனை வழங்குவோம்.
நேர்வழி தமக்குத் தெளிவாகத் தெரிந்த பின்னர் இத்தூதரை எதிர்த்து நம்பிக்கை கொண்டோருடையதல்லாத வழியைப் பின்பற்றுகின்றவரை, நாம் அவர் செல்லும் வழியிலே அவரைச் செல்லவிட்டு அவரை நரகில் போடுவோம். அது மிகக் கேட்ட தங்குமிடமாகும்.
அல்லாஹ் தனக்கு இணையாக எதையும் ஆக்கிக் கொள்வதை ஒருபோதும் மன்னிக்கமாட்டான். இதைவிடக் குறைந்ததை, தான் நாடியவருக்கு மன்னிப்பான். அல்லாஹ்வுக்கு எதையாவது இணையாக ஆக்குகின்றவன் (நேரான பாதையிலிருந்து) வெகுதூரம் சென்று விட்டான். (எனப் புரிந்துகொள்க)
அவர்கள் அல்லாஹவை விட்டுவிட்டு அழைப்பவை உயிரற்றவையே. (உண்மையில்) அவர்கள் அழைப்பது விரட்டப்பட்ட ஷைத்தானை அன்றி வேறில்லை.
அல்லாஹ் (ஷைத்தானாகிய) அவனை (தன்னிடமிருந்து) தூர விலக்கிவிட்டான். அவன் நிச்சயமாக நான் உனது அடியார்களில் குறிப்பிட்ட ஒரு பகுதியினரை எடுத்துக் கொள்வேன் என்று சொன்னான்.
மேலும் நிச்சயமாக நான் அவர்களைத் தவறான வழியில் நடத்துவேன், அவர்களுக்கு வீண் ஆசைகளைத் தூண்டுவேன். அவர்கள் கால்நடைகளின் காதுகளைத் துண்டிக்குமாறும் அவர்களுக்குக் கட்டளையிடுவேன். இறைவனுடைய படைப்பில் மாற்றத்தை உண்டாக்குமாறும் அவர்களுக்கு கட்டளையிடுவேன் (என்றும் கூறினான்). அல்லாஹ்வை விட்டுவிட்டு ஷைத்தானை நண்பனாக்கிக் கொள்கின்றவன், தெளிவான இழப்பிற்காளாகி விட்டான்.(எனப் புரிந்துகொள்க)
(ஷைத்தாகிய) அவன் அவர்களிடம் வாக்குறுதிகளைக் கொடுத்து அவர்களுக்கு வீண் ஆசைகளை உண்டாக்குகின்றான். ஷைத்தான் ஏமாற்றத்தைத் தவிர(வேறெதனையும்) அவர்களிடம் வாக்களிப்பதில்லை.
இத்தகையோரின் தங்குமிடம் நரகம் தான். அவர்கள் அதிலிருந்து தப்பி ஓட யாதொரு வழியையும் காணமாட்டார்கள்.
நம்பிக்கை கொண்டு நற்செயல்கள் செய்கின்றவர்களை நாம் நிச்சயமாக கீழே ஆறுகள் ஓடுகின்ற தோட்டங்களில் நுழையச் செய்வோம். (அவர்கள்) அவற்றில் என்றென்றும் வாழ்ந்து வருவர். அல்லாஹ்வின் வாக்குறுதி உண்மையானது. அல்லாஹ்வை விட சொல்லில் மிக உண்மையானவன் எவன்?
உங்களின் விருப்பபடியோ, வேதத்தையுடையோரின் விருப்பப்படியோ அது நடப்பதில்லை. (மாறாக) தீமையைச் செய்கின்றவர் அதற்கேற்ற கூலியைப் பெறுவர். அல்லாஹ்வையன்றி எவரையும் அவர் தமக்கு நண்பராகவும், உதவியாளராகவும் காணமாட்டார்.
நம்பிக்கையாளரென்ற நிலையில் நற்செயல்களைச் செய்பவர்கள் ஆணாயினும், பெண்ணாயினும் சொர்க்கத்தில் நுழைவார்கள். அவர்களுக்கு இம்மியளவும் அநீதியிழைக்கப்பட மாட்டாது.
அல்லாஹ்வுக்குக் கீழ்படிந்து, நன்மை செய்பவராகி இப்றாஹீமின் நேரான மார்க்கத்தைப் பின்பற்றுகிறவரை விட அழகான மார்க்கத்தையுடையவர் யார்? அல்லாஹ் இப்ராஹீமைத் தன் நெருங்கிய நண்பராக ஆக்கிக் கொண்டான்.
வானங்கள், பூமியிலுமுள்ளவை (எல்லாம்) அல்லாஹ்வுக்கே உரியன. அல்லாஹ் எல்லாவற்றையும் சூழ்ந்திருக்கிறான்.
உம்மிடம் பெண்களைப் பற்றி மார்க்கக் கட்டளையைக் கேட்கிறார்கள். நீர் கூறுவீராக, அல்லாஹ் உங்களுக்கு அவர்களைக் குறித்துக் கட்டளையிட்டுள்ளான். (இவ்) வேதநூலில் (மற்றோரிடத்தில்) உங்களுக்கு ஓதிக் காட்டப்பட்ட அக்கட்டளை அனாதைப் பெண்களைப் பற்றியதாகும். நீங்கள் அவர்களுக்கு நிர்ணயிக்கப்பட்டதை அவர்களுக்கு கொடுக்காமல் அவர்களை மணந்து கொள்ள விரும்புகிறீர்கள். மேலும் அது சிறுமிகளுள் பலவீனமானவர்களைப் பற்றியதாகும். அனாதைகளுடன் நீங்கள் நீதியுடன் நடந்து கொள்ள வேண்டும் (என்றுமே உங்களுக்கு கட்டளையிடப்பட்டுள்ளது). நீங்கள் எந்த நற்செயலைச் செய்தாலும் நிச்சயமாக அல்லாஹ் அதனை நன்கறிந்தவனாக இருக்கின்றான்.
தனது கணவன் தன்னைக் கொடுமைப்படுத்துவான் என்றோ புறக்கணித்து விடுவான் என்றோ, எந்தப் பெண்ணாவது அஞ்சினால் அவர்கள் இருவரும் தக்க முறையில் தங்களுக்கிடையே சமாதானம் செய்து கொள்வதில் அவர்களிருவருக்கும் எந்தக் குற்றமுமில்லை. சமாதானம் ஏற்படுவதே சிறந்தது. மக்களின் இயல்பில் கருமித்தனம் உருவாக்கப்பட்டுள்ளது. நீங்கள் நற்செயல் செய்து இறையச்சத்தை மேற்கொண்டால் நீங்கள் செய்வதை நிச்சயமாக அல்லாஹ் தெரிந்து கொள்வான் (என்பதை அறிக).
நீங்கள் எவ்வளவுதான் விரும்பினாலும் மனைவியர்க்கு இடையில் சமநிலையில் நடந்து கொள்ள உங்களால் ஒருபோதும் இயலாது என்றாலும் ஒருத்தியின் பக்கமே முற்றிலும் சாய்ந்து மற்றொருத்தியை அந்தரத்தில் தொங்கவிடாதீர்கள். நீங்கள் உங்களைத் திருத்திக் கொள்ளவும் செய்தால் நிச்சயமாக அல்லாஹ் மிக்க மன்னிப்பவனும், மேன்மேலும் கருணை காட்டுபவனுமாவன் (எனபதை உணர்க).
அவ்விருவரும் பிரிந்து விட்டால் அல்லாஹ் தன் பெரும் வளத்தால் அவ்விருவரையும் தன்னிறைவு பெற்றவர்களாய் ஆக்குவான். அல்லாஹ் வளம் நிறைந்தவனும், நுண்ணிய ஞானம் உள்ளவனும் ஆவான்.
வானங்களிலும், பூமியிலுமுள்ளவை (எல்லாம்) அல்லாஹ்வுக்கே உரியன. நீங்கள் அல்லாஹ் ஒருவனுக்கே அஞ்சுங்கள் என உங்களுக்கு முன்னர் வேதம் வழங்கப்பட்டவர்களுக்கும், உங்களுக்கும் நாம் உறுதியாகக் கட்டளையிட்டிருந்தோம். நீங்கள் நிராகரித்துவிட்டால், வானங்களிலும், பூமியிலுமுள்ளவை (எல்லாம்) அல்லாஹ்வுக்கே உரியனவாகும் (என்பதை நினைவில் கொள்க). அல்லாஹ் தேவைகளற்றவனும், எல்லாப் புகழுக்கும் உரியவனுமாவான்.
வானங்களிலும், பூமியிலுமுள்ளவை (எல்லாம்) அல்லாஹ்வுக்கே உரியன. பாதுகாப்பாளனாக விளங்க அல்லாஹ்வே போதுமானவன்.
மக்களே! அவன் விரும்பினால் உங்களை அழித்துவிட்டு வேறு மக்களை கொண்டுவந்து விடுவான். அல்லாஹ் அவ்வாறு செய்ய முழு ஆற்றல் பெற்றவனாவான்.
இந்த உலகிற்குரிய கூலியினை விரும்புகின்றவர் அல்லாஹ்விடம் இந்த உலகிற்குரியதும், மறு உலகிற்குரியதுமான (இருவகை) கூலியும் உள்ளன (என்பதை நினைவில் கொள்ளட்டும்). அல்லாஹ் நன்கு கேட்பவனும், பார்பவனுமாவான்.
நம்பிக்கையாளர்களே! நீங்கள் நீதியை நிலைநாட்டுவதில் நிலைத்திருங்கள். உங்கள் சாட்சியம் உங்களுக்கோ உங்கள் பெற்றோருக்கோ நெருங்கிய உறவினர்களுக்கோ எதிராக இருப்பினும் அல்லாஹ்வுக்காக சாட்சி கூறுபவர்களாயிருங்கள். (யாருக்காக சாட்சி கூறப்பட்டதோ) அவர் செல்வராயினும், ஏழையாயினும் சரி. அல்லாஹ் அவ்விருவருக்கும் (உங்களைவிட) அதிக அளவில் நன்மையை விரும்பக் கூடியவனாவான். நீங்கள் நேர்மையுடன் செயல்படும் பொருட்டு அற்ப ஆசைகளைப் பின்பற்றாதீர்கள். நீங்கள் (உண்மையை) மறைத்தாலோ, தட்டிக் கழித்தாலோ நீங்கள் செய்வதை அல்லாஹ் நன்கு அறிகின்றான் (என்பதை நினைவில் கொள்ளுங்கள்).
நம்பிக்கையாளர்களே! அல்லாஹ்விடத்தும், அவனுடைய தூதரிடத்தும், அவன் தனது தூதருக்கு இறக்கிய இவ்வேதத்திடத்தும், இதற்கு முன்னர் அவன் இறக்கிய வேதத்திடத்தும் நம்பிக்கை கொள்ளுங்கள். அல்லாஹ்வையும், அவனுடைய வானவர்களையும், அவனுடைய வேதங்களையும், அவனுடைய தூதர்களையும், இறுதி நாளையும், நிராகரிக்கின்றவன் மிகவும் மோசமான தவறான வழியில் சென்றுவிட்டான் (என அறிக).
நம்பிக்கை கொண்டு பின்னர் நிராகரித்துப் பின்னர் நம்பிக்கை கொண்டு அதன் பின்னரும் நிராகரித்துப் பின்னர் நிராகரிப்பில் (மேலும்) முன்னேறிவிடுகின்றவர்களை அல்லாஹ் ஒருபோதும் மன்னிக்கமாட்டான். அவர்களுக்கு (ஈடேற்றத்திற்குரிய) எந்த வழியையும் காட்டவும் மாட்டான்.
நயவஞ்சகர்களுக்கு வேதனை மிக்க ஆக்கினை உள்ளதென்ற செய்தியை நீர் அவர்களுக்கு தெரிவிப்பீராக.
(நயவஞ்சகர்களாகிய) அவர்கள் நம்பிக்கை கொண்டவர்களை விட்டுவிட்டு, நிராகரிப்பவர்களை(த் தங்கள்) நண்பர்களாக ஆக்கிக் கொள்கின்றனர். அவர்கள் இவர்களிடம் கண்ணியத்தை விரும்புகின்றார்களா? (அவ்வாறாயின்) கண்ணியமனைத்தும் அல்லாஹ்வுக்கே உரியது (என்பதனை அவர்கள் நினைவில் கொள்ளவேண்டும்).
அல்லாஹ்வின் வசனங்களை நிராகரித்து ஏளனம் செய்யப்படுவதை நீங்கள் செவியுற்றால் (இகழ்கின்ற) அவர்கள் அதனைவிட்டு வேறேதாவது பேச்சில் ஈடுபடாத வரை நீங்கள் அவர்களுடன் அமராதீர்கள். நீங்கள் அவ்வாறு இருப்பீர்களாயின் அவர்களைப் போன்றவர்களா(கவே கருதப்படு)வீர்கள். நிச்சயமாக அல்லாஹ் நயவஞ்சகர்களையும் நிராகரிப்பவர்களையும் நரகத்தில் ஒன்று சேர்த்துவிடுவான். என இவ்வேதத்தில் அவன் உங்களுக்கு ஏற்கனவே அறிவித்துள்ளான்.
(நயவஞ்சகர்களாகிய) அவர்கள் உங்களைக் குறித்து எதிர்பார்க்கின்றனர். அல்லாஹ்விடமிருந்து உங்களுக்கு ஏதாவது வெற்றி கிடைத்தால் அவர்கள் (உங்களிடம்) நாங்கள் உங்களுடன் இருக்கவில்லையா? எனக் கூறுகின்றனர். நிராகரிப்பவர்களுக்கு (வெற்றியில்) ஏதாவதொரு பங்கு கிடைத்தால் (அவர்களிடம்) நாங்கள் (முன்னர் ஒருமுறை) உங்களை விட மேலோங்கியிருந்தோம், நம்பிக்கை கொண்டவர்களிடமிருந்து உங்களை நாங்கள் காப்பாற்றவில்லையா? எனக் கூறுகின்றனர். எனவே அல்லாஹ் உங்களுக்கிடையில் மறுமை நாளில் தீர்ப்பு வழங்குவான். நம்பிக்கை கொண்டவர்களுக்கு எதிராக நிராகரிப்பவர்களுக்கு ஒருபோதும் அல்லாஹ் வெற்றி கொடுக்கமாட்டான்.
நயவஞ்சகர்கள் அல்லாஹ்வை ஏமாற்ற நினைக்கின்றனர். ஆனால் அவன் அவர்களுடைய ஏமாற்றுதலுக்கு தண்டனை அளிப்பான். அவர்கள் தொழுகைக்காக நிற்கும்போது சோம்பி நிற்கின்றனர். அவர்கள் மக்களுக்குக் காட்டு(வதற்காக தொழு)கின்றனர். மேலும் அல்லாஹ்வைக் குறைவாகவே நினைவு கூறுகின்றனர்.
அவர்கள் (இறைவனை நினைவு கூர்வதற்கும். கவனமற்றிருப்பதற்கும் ஆகிய) இரண்டிற்குமிடையில் தடுமாறுகின்றனர். அவர்கள் இ(ந்த நம்பிக்கை கொண்ட)வர்களுடனுமில்லை. அ(ந்த நிராகரிப்ப)வர் களுடனுமில்லை. அல்லாஹ் அழிக்க நாடுபவனுக்கு (ஈடேற்றத்திற்குரிய) எந்த வழியையும் நீர் ஒருபோதும் காணமாட்டீர்.
நம்பிக்கை கொண்டவர்களே! நீங்கள் நம்பிக்கை கொண்டவர்களை விட்டுவிட்டு நிராகரிப்பவர்களை (உங்களுடைய) நண்பர்களாக்கிக் கொள்ளாதீர்கள். நீங்கள் உங்களுக்கு எதிராக மிகத்தெளிவான குற்றச்சாட்டி(னைச் சுமத்துவத)ற்குரிய வாய்ப்பினை இறைவனுக்குக் கொடுக்க விரும்புகின்றீர்களா?
நிச்சயமாக நயவஞ்சகர்கள் நரக ஆழத்தின் அடிமட்டத்தில் இருப்பர். அவர்களுக்கு உதவி செய்பவராக (எவரையும்) நீர் ஒருபோதும் காணமாட்டீர்.
பாவமன்னிப்புக் கோரி, சீர்திருந்தி அல்லாஹ்விடம் (தங்கள்) பாதுகாப்பை விரும்பித் தங்கள் வணக்கத்தை அல்லாஹ்வுக்கென்று கலப்பற்றதாக்கிக் கொண்டவர்கள் (மேற் கூறப்பட்டவர்களிலிருந்து) விதிவிலக்கானவர்களாவர். ஆகவே இவர்கள் நம்பிக்கை கொண்டவர்களைச் சேர்ந்தவர்களாவர். அல்லாஹ் நம்பிக்கை கொண்டவர்களுக்கு விரைவில் மகத்தான நற்பலனை வழங்குவான்.
நீங்கள் நன்றி செலுத்தி, நம்பிக்கையும் கொள்வீர்களாயின் உங்களைத் தண்டிப்பதில் அல்லாஹ்விற்கு என்ன கிடைக்கப்போகிறது? அல்லாஹ் மதிக்கக் கூடியவனும் நன்கு அறிபவனுமாவன்.
தீயவற்றைப் பகிரங்கமாகக் கூறுவதை அல்லாஹ் விரும்புவதில்லை. ஆயினும் அநீதிக்கு ஆளானவரைத் தவிர (அவர்கள் அநீதியை வெளியிடலாம்). அல்லாஹ் நன்கு கேட்பவனும், நன்கு அறிபவனுமாவன்.
நீங்கள் ஏதேனும் நன்மையை வெளிப்படுத்தினாலோ அல்லது அதை மறைத்து வைத்தாலோ அல்லது (ஒருவருடைய) தீமையை மன்னித்தாலோ நிச்சயமாக அல்லாஹ் மிக்க மன்னிப்பவனும் பேராற்றல் பெற்றவனும் ஆவான் (என்பதனைக் தெரிந்து கொள்க)
அல்லாஹ்வையும், அவனுடைய தூதர்களையும் நிராகரித்து மேலும் அல்லாஹ்வுக்கும் அவனுடைய தூதர்களுக்குமிடையில் வேற்றுமை பாராட்ட எண்ணி மேலும் (தூதர்களுள்) சிலரை நாங்கள் ஏற்றுக்கொள்வோம் மற்றுஞ்சிலரை நிராகரிப்போம் எனவும் கூறி, இதற்கிடையில் எதேனுமொரு வழியைத் தேர்ந்தெடுத்துக் கொள்ள விரும்புகின்றவர்கள்.
உண்மையில் இவர்களே முற்றிலும் நிராகரிப்பவர்களாவர். நிராகரிப்பவர்களுக்கு இழிவு படுத்தக் கூடிய ஆக்கினையை நாம் ஏற்படுத்தியுள்ளோம்.
அல்லாஹ்விடத்தும் அவனுடைய தூதர்களிடத்தும் நம்பிக்கை கொண்டு (தூதர்களாகிய) அவர்களுள் எவருக்கிடையிலும் வேற்றுமை பாராட்டாதவர்களுக்கு அவர்களின் நற்பலன்களை விரைவிலேயே அவன் வழங்குவான். அல்லாஹ் மிக்க மன்னிப்பவனும் மேன்மேலும் கருணை காட்டுபவனுமாவான்.
வேதத்தையுடையவர்கள் உம்மிடத்தில் நீர் அவர்களுக்கு வானத்திலிருந்து வேதமொன்றை இறக்குமாறு கேட்கின்றனர். அவர்கள் மூஸாவிடம் இதனை விடப் பெரியதைக் கேட்டனர். அவர்கள் (அவரிடம்) நீர் எங்களுக்கு அல்லாஹ்வை வெளிப்படையாகக் காட்டும் எனக் கூறினர். அப்போது அவர்களது அக்கிரமத்தின் காரணத்தால் அழிவையுண்டாக்கக்கூடிய தண்டனை அவர்களை பற்றிக் கொண்டது. அவர்களிடம் மிகத் தெளிவான அடையாளங்கள் வந்த பின்னும் அவர்கள் கன்றுக்குட்டியினை(த் தங்களின் கடவுளாக) வைத்துக் கொண்டனர். பின்னர் நாம் இதனை(யும்) மன்னித்து விட்டோம். மேலும் நாம் மூஸாவுக்கு (மிகத்) தெளிவான வெற்றியை வழங்கினோம்.
நாம் அவர்களிடம் (உறுதியான) உடன்படிக்கை வாங்கும் வேளையில் மலையை அவர்களுக்கு மேல் உயர்ந்திருக்கச் செய்தோம். (அதாவது அவர்கள் மலையின் அடிவாரத்தில் இருக்குமாறு செய்யப்பட்டது) மேலும் நாம் அவர்களிடம் நீங்கள் இந்த வாயிலில் முற்றிலும் கட்டுப்பட்டவர்களாக நுழையுங்கள் எனக் கூறினோம். மேலும் நாம் அவர்களிடம் ஸபத் (விஷயத்)தில் வரம்பு மீறாதீர்கள் என்றும் கூறினோம். நாம் அவர்களிடம் உறுதியான ஓர் உடன்படிக்கையினைப் பெற்றிருந்தோம்.
பின்னர் அவர்கள் தங்கள் உடன்படிக்கையை முறித்தாலும், அல்லாஹ்வின் வசனங்களை அவர்கள் மறுத்தாலும், காரணமின்றி அவர்கள் நபிமார்களைக் கொல்ல முயன்றதாலும் எங்கள் உள்ளங்கள் திரையிடப் பட்டிருக்கின்றன என்ற அவர்களின் கூற்றினாலும், இல்லை. மாறாக அவர்களின் நிராகரிப்பின் காரணத்தால் அவற்றின் மீது அல்லாஹ் முத்திரையிட்டு விட்டான். எனவே அவர்கள் முற்றிலும் நம்பிக்கை கொள்ளாமாட்டார்கள்.
மேலும் அவர்கள் நிராகரித்ததனாலும், மர்யமின் பேரில் அவர்கள் (மா)பெரும் அவதூறு கூறியதாலும்.
நிச்சயமாக நாங்கள் அல்லாஹ்வின் தூதர் மர்யமின் மகன் ஈஸா மஸீஹைக் கொன்றுவிட்டோம் என்ற அவர்களின் கூற்றினாலும் (இத்தண்டனை அவர்களுக்குக் கிடைத்தது) ஆனால் அவர்கள் அவரைக் கொலை செய்யவுமில்லை. அவர்கள் அவரைச் சிலுவையில் அறைந்து கொல்லவுமில்லை. மாறாக அவர்களுக்கு அ(ந்நிகழ்ச்சியான)து சந்தேகத்திற்குரியதாக ஆக்கப்பட்டது. இதில் கருத்து வேறுபாடு கொண்டவர்கள் நிச்சயமாக இதுபற்றி ஐயத்திலேயே இருக்கின்றனர். அவர்கள் யூகத்தைப் பின்பற்றுவதல்லாமல் உறுதியான எந்த அறிவும் அவர்களுக்கு இல்லை. அவர்கள் அவரை நிச்சயமாகக் கொல்லவில்லை.
மாறாக அல்லாஹ் அவருக்குத் தன்னிடம் உயர்வைக் கொடுத்தான். அல்லாஹ் வல்லவனும் நுண்ணறிவுள்ளவனுமாவான்.
அவருடைய மரணத்திற்கு முன் அவரிடம் நம்பிக்கை கொள்ளாத ஒரு (கோத்திரத்த)வரும் வேதத்தையுடையவருள் இருக்கமாட்டார். அவர் மறுமை நாளில் அவர்களுக்கு எதிராகச் சாட்சி கூறுபவராக இருப்பார்.
எனவே யூதர்களின் அநீதி காரணத்தால் (முன்னர்) அவர்களுக்கு அனுமதிக்கப்பட்டிருந்த தூய்மையானவற்றை நாம் அவர்களுக்கு ஆகாதவையாக ஆக்கிவிட்டோம் மேலும் அல்லாஹ்வின் வழியிலிருந்து பெரும்பாலானவர்களைத் தடுத்தன் காரணத்தாலும் (இத்தண்டனை அவர்களுக்குக் கிடைத்தது).
மேலும் அவர்களுக்கு வட்டி வாங்குதல் தடுக்கப்பட்டிருந்தும் அவர்கள் அதனை வாங்குவதும், மக்களுக்குடைய பொருள்களை நியாயமின்றி விழுங்குவதும் (இத்தண்டனைக்குக் காரணமாயிற்று) அவர்களுள் நிராகரிப்பவர்களுக்கு வேதனையளிக்கக் கூடிய தண்டனையை ஏற்படுத்தியுள்ளோம்.
ஆனால் (யூதர்களாகிய) அவர்களுள் உறுதியான ஞானம் பெற்றவர்கள் உமக்கு இறக்கப்பட்டதையும் உமக்கு முன்னர் இறக்கப்பட்டதையும் நம்பும் நம்பிக்கையாளர்கள், (சிறப்பாக) தொழுகையைச் சரிவர நிறைவேற்றவும் ஸக்காத்து கொடுக்கவும், அல்லாஹ்வையும், இறுதி நாளையும் நம்பவும் செய்பவர்கள் ஆகிய இவர்களுக்குக் கட்டாயமாக நாம் (மா)பெரும் நற்பலனை வழங்குவோம்.
நூஹுக்கு அவருக்குப் பின்னர் (மற்ற) தூதர்களுக்கும் நாம் வஹியை (இறையறிவிப்பினை) அருளியது போன்று, நிச்சயமாக நாம் உமக்கு(ம்) வஹியை அருளினோம். மேலும் இப்ராஹீம், இஸ்மாயில், இஸ்ஹாக், யாகூப் (இவருடைய) சந்ததிகள் (மற்றும்) ஈஸா, அய்யூப், யூனுஸ், ஹாரூன், சுலைமான் ஆகியவர்களுக்கும் நாம் வஹியை அருளினோம். மேலும் நாம் தாவூதுக்கு சங்கீதத்தை வழங்கினோம்.
ஏற்கனவே நாம் உமக்குத் தெரிவித்த தூதர்கள் பலர் உள்ளனர். இன்னும் உமக்கு நாம் தெரிவிக்காத தூதர்கள் பலர் உள்ளனர். மேலும் அல்லாஹ் மூஸாவிடம் கட்டளைகளைத் தெரிவித்துப் பேசினான்.
இத்தூதர்களுக்குப் பின்னர் மக்கள் அல்லாஹ்வுக்கு எதிராக வாதாடாமலிருக்க நற்செய்தியாளர்களும், எச்சரிக்கை செய்பவர்களுமான தூதர்களை அனுப்பினோம். அல்லாஹ் வல்லோனும், நுண்ணிய ஞானமுள்ளவனுமாவான்.
ஆனால் அல்லாஹ் உமக்கு இறக்கியதைக் கொண்டு அதனைத் தன் ஞானத்துடன் இறக்கினான் என்பதற்கு சாட்சி கூறுகின்றான். வானவர்களும் சாட்சி கூறுகின்றனர். சாட்சி கூறுவதற்கு அல்லாஹ்வே போதுமானவன்.
நிராகரித்து அல்லாஹ்வின் வழியிலிருந்து (மக்களைத்) தடுக்கின்றவர்கள் நிச்சயமாக வழிதவறி நெடுந்தொலைவில் சென்றுவிட்டவர்கள் ஆவர்.
நிராகரித்ததுடன் அநீதியும் இழைத்தவர்களை அல்லாஹ் ஒருபோதும் மன்னிக்க மாட்டான். அவர்களுக்கு எந்த வழியையும் காட்ட மாட்டான்.
நரகின் வழியை அன்றி அதில் நீண்ட நெடுங்காலம் வரை தங்குவார்கள். இது அல்லாஹ்வுக்கு எளிதானது.
மனிதர்களே! இத்தூதர் உங்களிடம் உங்கள் இறைவன் புறமிருந்து உண்மையுடன் வந்துள்ளார். எனவே நீங்கள் நம்பிக்கை கொள்ளுங்கள். (இது) உங்களுக்கு மிக நல்லது. நீங்கள் நிராகரிப்பீர்களாயின் வானங்களிலும், பூமியிலுமுள்ளவையெல்லாம் நிச்சயமாக அல்லாஹ்விற்குரியவையே (என்பதை நினைவில் கொள்ளுங்கள்). அல்லாஹ் நன்கு அறிபவனும், நுண்ணிய ஞானமுள்ளவனுமாவான்.
வேதத்தையுடையவர்களே! நீங்கள் உங்கள் மார்க்க (விஷய)த்தில் வரம்பு மீறாதீர்கள். அல்லாஹ்வைப் பற்றி உண்மையைத் தவிர வேறெதனையும் கூறாதீர்கள். நிச்சயமாக மர்யமின் மகன் ஈஸா மஸீஹ் அல்லாஹ்வின் (ஒரு) தூதரும், அவன் மர்யமுக்கு அருளிய அவனது நற்செய்தியுமாகும். மேலும் அவனிடமிருந்துள்ள ஓர் அருளுமாகும். எனவே நீங்கள் அல்லாஹ்விடத்தும், அவனுடைய எல்லாத் தூதர்களிடத்தும் நம்பிக்கை கொள்ளுங்கள். (கடவுள்) மூன்று எனக் கூறாதீர்கள். (அவ்வாறு கூறுவதிலிருந்து) விலகிக் கொள்ளுங்கள். இது உங்களுக்கு நல்லது. நிச்சயமாக வணக்கத்திற்குரிய ஒருவன் அல்லாஹ் மட்டுமே. அவனுக்கு மகன் உண்டு என்பது அவனது தூய்மைக்கு அப்பாற்பட்டது. வானங்களிலுள்ளவை, பூமியிலுள்ளவை (எல்லாம்) அவனுக்கே உரியனவாகும். பாதுகாப்பாளனாக விளங்க அல்லாஹ்வே போதுமானவன்.
நிச்சயமாக மஸீஹும் (அல்லாஹ்வுக்கு) நெருக்கமான வானவர்களும், அல்லாஹ்வின் ஓர் அடியாரா(க எண்ணப்படு)வதை ஒருபோதும் அற்பமாகக் கருதமாட்டார்கள். அவனை வணங்குவதை அற்பமாகக் கருதி பெருமை பாராட்டுபவர்கள் எல்லாரையும் அவன் தன்னிடத்தில் ஒன்று சேர்ப்பான்.
பின்னர் நம்பிக்கை கொண்டு நற்செயல்களைச் செய்தவர்களுக்கு அவர்களின் நற்பலன் முழுமையாக வழங்குவதுடன் அவன் தனது அருளிலிருந்து அவர்களுக்கு மிகுதியாக வழங்குவான். ஆனால் அற்பமாக நினைக்கவும் பெருமை கொள்ளவும் செய்கின்றவர்களுக்கு அவன் வேதனையளிக்கக் கூடிய ஆக்கினையைக் கொடுப்பான். அவர்கள் அல்லாஹ்வையன்றி (வேறெவரையும்) தங்களுக்கு நண்பராகவும், உதவியாளராகவும் காண மாட்டார்கள்.
மக்களே! உங்கள் இறைவனிடமிருந்து உங்களுக்குத் தெளிவானதொரு சான்று வந்து விட்டது. மேலும் நாம் உங்களுக்குத் தெளிவான ஓர் ஒளியினையும் இறக்கியுள்ளோம்.
எனவே அல்லாஹ்விடத்து நம்பிக்கை கொண்டு அவனைப் பலமாகப் பற்றிக் கொண்டவர்களை நிச்சயமாக அவன் தன்னுடைய பெருங்கருணையிலும், பெரும் அருளிலும் நுழையச்செய்வான். மேலும் தன் பக்கம் வரக்கூடிய நேரான வழியினை அவர்களுக்குக் காட்டுவான்.
அவர்கள் உம்மிடம் ஒரு முடிவை கேட்கின்றனர். நீர் கூறுவீராக! அல்லாஹ் உங்களுக்குக்  கலாலா பற்றிய முடிவான கருத்தைத் தெரிவிக்கின்றான். பிள்ளைகள் இல்லாமல் இறந்த ஒருவனுக்கு உடன் பிறந்தவள்  இருந்தால் அவன் விட்டுச் சென்ற (சொத்)தில் பாதி அவளுக்குக் கிடைக்கும். அவளுக்கு (இறக்கும்பொழுது) பிள்ளைகள் இல்லையெனில் அவன் அவளுடைய வாரிசாவன். (இறந்தவனுக்கு) இரு சகோதரிகள் இருந்தால், அவ்விருவருக்கும் அவன் விட்டுச்சென்றதில் மூன்றில் இரண்டு பாகம் உண்டு. அ(வ்) வா(ரிசுக்கார)ர்கள் உடன்பிறந்த ஆண்களும், பெண்களுமா யிருந்தால் ஆணுக்குரிய (பாகமான)து இரண்டு பெண்களுக்குரிய பாகத்திற்குச் சமமானதாகும். நீங்கள் வழிதவறாதிருக்க (இவற்றை) அல்லாஹ் உங்களுக்கு விளக்குகின்றான். அல்லாஹ் எல்லாவற்றையும் நன்கு அறிகின்றான்.
அளவற்ற அருளாளனும் மேன் மேலும் கருணை காட்டுபவனுமாகிய அல்லாஹ்வின் பெயரால் ( நான் ஓதுகின்றேன்.)
நம்பிக்கையாளர்களே! (நீங்கள்) உடன்படிக்கைகளை நிறைவேற்றுங்கள். உங்களுக்கு(க் குர்ஆனில்) அறிவிக்கப்படுபவை நீங்கலாக, நாற்கால் விலங்குகள் உங்களுக்கு அனுமதிக்கப்பட்டிருக்கின்றன. ஆனால் நீங்கள் (இந்த அனுமதியின் காரணத்தால்) இஹ்ராம் (ஹஜ்ஜு செய்வதற்காக) உடையணிந்திருக்கும் நிலையில் வேட்டையாட அனுமதிக்கப்படவில்லை. நிச்சயமாக அல்லாஹ், தான் நாடுவதையே தீர்ப்பளிக்கின்றான்.
நம்பிக்கையாளர்களே! அல்லாஹ்வினால் புனிதமாக்கப்பட்ட அடையாளங்களையும், தூய மாதத்தையும், (கஅபா ஆலயத்திற்கு) நேர்த்திக் கடனாக கொண்டு செல்லப்படும் விலங்குகளையும் அவ்வாலயத்தில் அறுப்பதற்கு அடையாளமாகக் கழுத்துப் பட்டை அணிவிக்கப்பட்டவைகளையும், தங்களின் இறைவனின் அருள் மற்றும் அவனுடைய விருப்பம் ஆகியவற்றைத் தேடி தூய ஆலயத்தினை நாடிச் செல்பவர்களையும் நீங்கள் இழிவுப்படுத்தாதீர்கள். நீங்கள் இஹ்ராமை (ஹஜ்ஜிற்குரிய உடையை) கலைந்து விட்டால் (தயக்கமின்றி) வேட்டையாடுங்கள். ஒரு சமுதாயத்தினர் உங்களை தூய பள்ளிக்குச் செல்ல விடாது தடுத்தார்கள் என்ற பகைமையினால் வரம்பு மீறாதீர்கள். நேர்மையிலும் இறையச்சதிலும் நீங்கள் ஒருவருக்கொருவர் உதவுங்கள். பாவம், வரம்பு மீறுதல் ஆகியவற்றில் ஒருவருக்கொருவர் உதவாதீர்கள். அல்லாஹ்வுக்கு அஞ்சுங்கள். நிச்சயமாக அல்லாஹ்வின் தண்டனை கடினமானது.
தானாகச் செத்ததும், இரத்தமும், பன்றி இறைச்சியும், அல்லாஹ் அல்லாத (வேறொருவரின் அல்லது வேறொன்றின்) பெயர் கூறப்பட்டதும், கழுத்து நெருங்கி செத்ததும், அடிபட்டுச் செத்ததும், (உயரத்திலிருந்து) விழுந்து செத்ததும், கொம்பால் குத்தப்பட்டு செத்ததும், காட்டு விலங்கு தின்றவற்றில் (சாவதற்கு முன்னர்) நீங்கள் முறைப்படி அறுத்து விட்டதைத் தவிர உள்ளதும், (சிலையின்) பலிபீடத்தில் அறுக்கப்பட்டதும் உங்களுக்கு விலக்கப்பட்டுள்ளன. அம்பு எய்து பங்கை தெரிந்து கொள்வதும் (விலக்கப்பட்டுள்ளது). இது கட்டுப்படாமையாகும். நிராகரிப்போர் இன்று உங்கள் மார்க்கத்தி(ற்கு தீங்கு செய்வதி)ல் நம்பிக்கை இழந்து விட்டனர். எனவே நீங்கள் அவர்களுக்கு அஞ்ச வேண்டாம். எனக்கு அஞ்சுங்கள். இன்று நான் உங்களுக்காக உங்கள் மார்க்கத்தை முழுமையாக்கியுள்ளேன். மேலும் உங்களுக்கு என் அருளை நிறைவு செய்துள்ளேன். மேலும் உங்களுக்கு மார்க்கமாக, இஸ்லாத்தைத் தேர்ந்தெடுத்துள்ளேன். ஆனால் பசியால் வாடியும், பாவத்தின் பக்கம் சாயாமலும் இருப்பவன் (விலக்கப்பட்டவற்றைத் தின்று விட்டால்) நிச்சயமாக அல்லாஹ் மிக்க மன்னிப்பவனும், மேன்மேலும் கருணை காட்டுபவனுமாவான் (என்பதை நினைவில் கொள்ளுங்கள்).
தங்களுக்கு அனுமதிக்கப்பட்டுள்ளது யாது என்று (முஸ்லிம்கள்) உம்மிடம் வினவுகின்றனர். நீர் கூறுவீராக. தூய்மையான பொருள்கள்2 எல்லாம் உங்களுக்கு அனுமதிக்கப்பட்டுள்ளன. மேலும் வேட்டை பிராணிகளுக்கு நீங்கள், அல்லாஹ் உங்களுக்கு கற்றுத் தந்ததிலிருந்தே, கற்றுக் கொடுத்து பழக்கியுள்ளீர்கள்.3 எனவே அவை உங்களுக்காகத் தடுத்து வைப்பவற்றிலிருந்து, அதற்கு அல்லாஹ்வின் பெயரை நினைவு கூர்ந்து உண்ணுங்கள். அல்லாஹ்வுக்கு அஞ்சுங்கள். நிச்சயமாக அல்லாஹ் விரைவாகக் கணக்கெடுப்பவனாவான்.
இன்று தூய்மையான எல்லாப் பொருள்களும் உங்களுக்கு அனுமதிக்கப்பட்டுள்ளன. வேதம் வழங்கப்பட்டவர்களின் உணவும், உங்களுக்கு அனுமதிக்கப்பட்டுள்ளது. உங்கள் உணவு அவர்களுக்கும் அனுமதிக்கப்பட்டுள்ளது. நம்பிக்கை கொண்டவர்களுள் கற்புள்ள பெண்களும் உங்களுக்கு அனுமதிக்கப்பட்டோராவர். அவர்களை நீங்கள் விலைமகளாகவோ, கள்ளக் காதலியாகவோ கொள்ளாமல் அவர்களுக்குரிய மஹர் கொடுத்து, முறைப்படி மணந்து கொள்ள வேண்டும். நம்பிக்கை கொண்ட பின் நிராகரிப்பவர்கள் அவர்களின் செயல் வீணானது (என்றும்) அவர் மறுமையில் இழப்பிற்குரியோராவர் (என்றும் அறிந்து கொள்ளுங்கள்). ரு1
நம்பிக்கை கொண்டவர்களே! நீங்கள் தொழுகைக்காக எழுந்தால் உங்கள் முகங்களையும், முழங்கை முட்டுகள் வரை உங்கள் கைகளையும் கழுவிக் கொள்ளுங்கள். மேலும் (ஈரக்கையால்) உங்கள் தலைகளை தடவிக் கொள்ளுங்கள். மேலும் கணுக்கால் முட்டுகள் வரை உங்கள் கால்களையும் (கழுவிக் கொள்ளுங்கள்) நீங்கள் குளிக்க வேண்டியவர்களாக இருந்தால், குளித்துக் கொள்ளுங்கள். நீங்கள் நோயாளியாகவோ, பயணத்திலோ (இருந்து நீங்கள் குளிக்க வேண்டியவர்களாக) இருந்தால் அல்லது உங்களில் ஒருவர் கழிப்பிடத்திலிருந்து வெளியே வந்தால், அல்லது நீங்கள் பெண்களைத் தீண்டியிருந்து தண்ணீர் கிடைக்கவில்லையென்றால், தூய்மையான மண்ணை (நாடி அதனைக்) கொண்டு உங்கள் முகங்களையும், உங்கள் கைகளையும் தடவிக் கொள்ளுங்கள். அல்லாஹ் உங்களுக்கு எத்துன்பத்தையும் கொடுக்க விரும்பவில்லை. மாறாக, நீங்கள் நன்றி செலுத்தும் பொருட்டு அவன் உங்களைத் தூய்மையாகவும், உங்களுக்குத் தன்னுடைய அருளை முழுமையாக்கவும் விரும்புகின்றான்.
மேலும் உங்களுக்கு அல்லாஹ் செய்த அருளையும், அவனது உடன்படிக்கையையும் நினைத்துப் பாருங்கள். உங்களுடன் அவன் செய்த அந்த உடன்படிக்கையின் போது, 'நாங்கள் செவியேற்றோம்; கட்டுப்பட்டோம்' என்று நீங்கள் கூறினீர்கள். அல்லாஹ்வுக்கு அஞ்சுங்கள். நிச்சயமாக உள்ளங்களிலுள்ளவற்றை அல்லாஹ் நன்கு அறிகின்றான்.
நம்பிக்கை கொண்டவர்களே! அல்லாஹ்வுக்காக நீங்கள் நேர்மையான சாட்சி கூறுபவர்களாக நிலைத்து நில்லுங்கள். ஒரு சமுதாயத்தின் பகைமை, உ ங்களை நீதியுடன் நடக்காதவாறு தூண்ட வேண்டாம். நீங்கள் நீதியுடன் நடந்து கொள்ளுங்கள். இது தான் இறையச்சத்திற்கு மிக நெருங்கியது. அல்லாஹ்வுக்கு அஞ்சுங்கள். நிச்சயமாக அல்லாஹ் , நீங்கள் செய்பவற்றை நன்கறிகின்றான்.
நம்பிக்கை கொண்டு நற்செயல்கள் செய்கின்றவர்களுக்கு, மன்னிப்பும் மகத்தான நற்பலனும் (விதிக்கப்பட்டு) உள்ளனவென்று அல்லாஹ் அவர்களிடம் வாக்களித்துள்ளான்.
நம் வசனங்களை மறுத்துப் பொய்யாக்குபவர்கள் நரகத்திற்குரியவர்களே ஆவர்.
நம்பிக்கை கொண்டவர்களே! அல்லாஹ் உங்களுக்கு செய்த பேருதவியை நினைத்துப் பாருங்கள். அதாவது ஒரு சமுதாயத்தினர் தங்களுடைய கைகளை உங்களுக்கு எதிராக நீட்ட நாடிய போது , அவன் அவர்களுடைய கைகளை உங்களுக்காகத் தடுத்தான். அல்லாஹ்வுக்கு அஞ்சுங்கள். நம்பிக்கை கொண்டோர், அல்லாஹ்விடத்திலேயே நம்பிக்கை வைக்க வேண்டும். ரு2
மேலும் நிச்சயமாக அல்லாஹ் இஸ்ராயீல் மக்களிடம் ஓர் உறுதியான உடன்படிக்கை செய்து கொண்டான். அவர்களிலிருந்து நாம் பன்னிரண்டு தலைவர்களை ஏற்படுத்தியிருந்தோம். அல்லாஹ் (அவர்களிடம் இவ்வாறு) கூறினான். நிச்சயமாக நான் உங்களுடன் இருக்கிறேன். நீங்கள் தொழுகையினை சரியாக நிறைவேற்றி, ஸகாத்துக் கொடுத்து, எனது தூதர்களிடத்து நம்பிக்கைக் கொண்டு, அவர்களுக்கு ஆதரவு கொடுத்து, (அல்லாஹ்வுக்கு உங்கள் பொருளின்) ஒரு நல்ல பகுதியினைக் கடனாக கொடுப்பீர்களாயின், கட்டாயமாக நான் உங்களிடமிருந்து உங்கள் தீமைகளை அழித்து விடுவேன். மேலும் நிச்சயமாக நான் கீழே ஆறுகள் ஓடுகின்ற தோட்டங்களில் உங்களை நுழையச் செய்வேன். ஆனால் உங்களுக்கு இதற்குப் பின்னரும் நிராகரிக்கின்றவர், நேரான பாதையிலிருந்து தவறிவிட்டார் (என்பதை அவர் புரிந்து கொள்ளட்டும்).
அவர்கள் தங்களின் உடன்படிக்கையினை முறித்துவிட்ட காரணத்தினால், நாம் அவர்களை சபித்து, அவர்களின் உள்ளங்களை கடினமாக்கி விட்டோம். அவர்கள் (வேதத்தின்) சொற்களை அவற்றிற்குரிய இடங்களிலிருந்து புரட்டுகின்றனர். மேலும் அவர்களுக்கு கூறப்பட்ட அறிவுரையின் ஒரு பகுதியினை மறந்து விட்டனர். மேலும் அவர்களுள் ஒரு சிலரைத் தவிர அவர்களிலிருந்து நம்பிக்கைத் துரோகத்தைத் தவறாமல் கண்டுணர்வீர். எனவே நீர் அவர்களை மன்னித்துப் பொறுத்துக் கொள்வீராக. நிச்சயமாக அல்லாஹ் நன்மை செய்பவர்களை நேசிக்கின்றான்.
நாங்கள் கிறித்தவர்கள் என்று சொல்கிறவர்களிடமும், உடன்படிக்கையை நாம் மீண்டும் உறுதிப்படுத்தினோம். ஆனால் அவர்களுக்கு கூறப்பட்ட அறிவுரையின் ஒரு பகுதியினை அவர்கள் மறந்துவிட்டனர். எனவே நாம் அவர்களுக்கிடையில் மறுமை நாள் வரை பகைமையையும் வெறுப்பையும் தூண்டினோம்5. அவர்கள் செய்து வருவதைப் பற்றி அல்லாஹ் அவர்களுக்கு விரைவில் அறிந்து கொள்ளச் செய்வான்.
வேதத்தையுடையவர்களே! நம்முடைய தூதர் உங்களிடம் வந்துவிட்டார். வேதத்திலிருந்து நீங்கள் மறைத்தவற்றுள் பெரும்பாலானவற்றை அவர் உங்களுக்கு விளக்குகிறார். பெரும்பாலான குற்றங்களையும் மன்னிக்கின்றார். நிச்சயமாக உங்களுக்கு அல்லாஹ்விடமிருந்து ஓர் ஒளியும், மிகத் தெளிவான ஒரு வேதமும் வந்துள்ளன.
அவனது விருப்பத்தை தேடுகின்றவர்களை அல்லாஹ் இதன்மூலம் சமாதான வழியில் நடத்துகிறான். மேலும் அவன் தனது கட்டளையினால், அவர்களை இருள்களிலிருந்து ஒளியினிடத்துக் கொண்டு வருகின்றான். மேளும் நேரான வழியில் அவர்களைச் செலுத்துகிறான்.
நிச்சயமாக மர்யமின் மகன் மஸீஹ் தான் அல்லாஹ் எனக் கூறுகிறவர்கள் உறுதியாக நிராகரிப்பவர்களாகிவிட்டனர். நீர் (அவர்களிடம்) கூறுவீராக! மர்யமின் மகன் மஸீஹையும், அவருடைய தாயாரையும் பூமியிலுள்ள எல்லாரையும் அல்லாஹ் அழித்து விட நாடினால்6 அவனுக்கு எதிராக ஆற்றல் பெற்றவன் எவன்? வானங்கள், பூமி ஆகிய (எல்லா)வற்றின் ஆட்சி அல்லாஹ்வுக்கே உரியது. அவன் விரும்புவதைப் படைக்கின்றான். மேலும் அல்லாஹ் எல்லாவற்றிற்கும் ஆற்றல் பெற்றவன் ஆவான்.
யூதர்களும், கிறித்தவர்களும், "நாங்கள் அல்லாஹ்வின் குமாரர்களும் அவனுடைய அன்பிற்குரியவர்களும் ஆவோம்" எனக் கூறுகின்றனர். நீர் கூறுவீராக! அவ்வாறாயின், அவன் உங்களை உங்கள் குற்றங்களுக்காக ஏன் தண்டிக்கின்றான்? மாறாக நீங்களும் அவனது படைப்பைச் சேர்ந்த மனிதர்களே. அவன், தான் நாடுபவரை மன்னித்துவிடுகின்றான். மேலும் தான் நாடுபவருக்குத் தண்டனை வழங்குகின்றான். வானங்கள், பூமி மற்றும் அவ்விரண்டிற்கிடையிலுள்ளவை ஆகிய(எல்லா)வற்றின்  ஆட்சி அல்லாஹ்வுக்கே உரியது. மேலும் அவனிடமே (எல்லாரும்) திரும்பிச் செல்ல வேண்டியதும் இருக்கின்றது.
வேதத்தையுடையவர்களே! உங்களிடம் நம் தூதர் வந்துள்ளார். தூதரின் வருகைத் தொடரில் ஏற்பட்ட இடைவெளிக்குப்பின் வந்த அவர், நீங்கள் எங்களிடம் நற்செய்தி கூறுபவரோ அச்சமூட்டி எச்சரிப்பவரோ வரவில்லை என்று கூறாதிருக்கும் பொருட்டு (நம் செய்திகளை) விளக்குகிறார். எனவே நற்செய்தி கூறுபவரும், அச்சமூட்டி எச்சரிப்பவருமாகிய ஒருவர் உங்களிடம் வந்துவிட்டார். அல்லாஹ் எல்லாவற்றிற்கும் ஆற்றல் பெற்றவனாவான். ரு3
மூஸா தமது சமுதாயத்தினரிடம் இவ்வாறு கூறிய நேரத்தை (நீங்கள் நினைத்துப் பாருங்கள்:) என்னுடைய சமுதாயத்தினரே, அல்லாஹ் உங்களிடையே தூதர்களை நியமித்தும், உங்களை அரசர்களாக ஆக்கியும்7 அவன் உங்களுக்கு செய்த பேரருளை நினைத்துப் பாருங்கள். மேலும் அவன் (உலகில் அப்போது) அறியப்பட்ட சமுதாயங்களுக்கு8 வழங்கிடாததை உங்களுக்கு வழங்கினான்.
என் சமுதாயத்தினரே! அல்லாஹ் உங்களுக்கு விதித்துள்ள புனித பூமியில் நுழையுங்கள். மேலும் புறமுதுகு காட்டாதீர்கள். அவ்வாறாயின், நீங்கள் இழப்பிருக்குறியோராக திரும்புவீர்கள்.
அவர்கள், 'மூஸாவே அதில் (அந்த நாட்டில்) கொடிய ஆற்றல் வாய்ந்த மக்கள்9 (வாழ்ந்து கொண்டு) இருக்கின்றனர். அவர்கள் அதிலிருந்து வெளியேறாத வரை நாங்கள் அதில் நுழைய மாட்டோம். ஆனால் அவர்கள் அதிலிருந்து வெளியேறினால், நிச்சயமாக நாங்கள் நுழைவோம்' என்று (பதில்) கூறினார்கள்.
அப்போது (அல்லாஹ்வுக்கு) அஞ்சியவர்களுள் அல்லாஹ் அருள் புரிந்த இருவர்10 (அவர்களிடம்) 'நீங்கள் அவர்களை எதிர்த்து (முன்னேறி) அந்த வாயிலில் நுழையுங்கள். நீங்கள் அதில் நுழைந்து விட்டால், நிச்சயமாக நீங்கள் வெற்றிப்பெற்றவர்களாவீர்கள். நீங்கள் நம்பிக்கை கொண்டோராயின், அல்லாஹ்விடமே நம்பிக்கை வைத்தல் வேண்டும் என்று (அவ்விருவர்) கூறினர்.
இதற்கு அவர்கள் மூஸாவே! அவர்கள் அதில் இருக்கின்ற வரை நாங்கள் அதில் நுழையவே மாட்டோம். எனவே நீரும் உமது இறைவனும் சென்று (அவர்களுடன்) போரிடுங்கள். நாங்கள் இங்கேயே உட்கார்ந்து இருக்கிறோம் என்று கூறினார்கள்.
என் இறைவா! என்னிடத்தும் என சகோதரரிடத்துமேயன்றி வேறொருவரிடத்தும் எனக்கு அதிகாரம் இல்லை. எனவே நீ எங்களுக்கும் கிளர்ச்சியாளர்களுக்குமிடையில் வேறுபாட்டை உண்டாக்குவாயாக' என்று (மூஸா) கூறினார்.
நிச்சயமாக அது (அந்த பூமி) அவர்களுக்கு நாற்பது வருடங்கள் (வரை) தடுக்கப்பட்டு விடும். அவர்கள் பூமியில் மனங்கலங்கி அலைவர். எனவே நீர் கிளர்ச்சி செய்யும் மக்களுக்காக வருந்த வேண்டாம் என்று (அல்லாஹ்) கூறினான். ரு4
நீர் (அதாவது முஹம்மது (ஸல்)) ஆதமுடைய இரு ஆண்மக்களின் உண்மை வரலாற்றினை11 அவர்களுக்குக் கூறுவீராக. அவ்விருவருள் ஒருவருடைய பலி ஏற்றுக் கொள்ளப்பட்டது. மற்றொருவருடையது ஏற்றுக் கொள்ளப்படவில்லை. (இதனால்) பின்னவர் (தமது சகோதரரிடம்) நான் உன்னை நிச்சயமாக கொன்று விடுவேன் என்றார். இதற்கு முன்னவர் 'நல்லடியார்களிடமிருந்தே அல்லாஹ் ஏற்றுக் கொள்கிறான்' என்று கூறினார்.
நீ என்னைக் கொள்வதற்கு உன் கையை எனக்கு எதிராக நீட்டினால் (கூட) நான் உன்னை கொல்வதற்கு என கையை உனக்கு எதிராக நீட்ட மாட்டேன்12. நிச்சயமாக நான் எல்லா உலகங்களுக்கும் இறைவனாகிய அல்லாஹ்வுக்கே அஞ்சுகிறேன்.
நீ உன் பாவத்துடன் என் பாவத்தையும் சுமக்கலாம். அதனால் நீ நரகத்திற்குரியவர்களைச் சேர்ந்தவனாகி விடலாம் என நான் விரும்புகிறேன்13. இது அநீதியிழைப்பவர்களுக்குரிய கூலியாகும்.
ஆனால் தன் சகோதரரைக் கொல்வதை அவரது உள்ளம் அவரை ஏற்றுக் கொள்ள செய்தது. எனவே, அவர் அவரைக் கொலை செய்தார். அதனால் அவர் இழப்பிற்குரியவர்களைச் சேர்ந்து விட்டார்.
அப்போது தம் சகோதரரின் பிணத்தை எவ்வாறு மறைப்பது என்பதை அவருக்குக் காட்ட, அல்லாஹ் ஒரு காக்கையை அனுப்பினான். அது பூமியைத் தோண்டிற்று. (இதனைக் கண்ட) அவர் அந்தோ! இக்காக்கையைப் போன்று இருப்பதற்குக் கூட என்னால் முடியவில்லையே14. அவ்வாறிருந்தால், என் சகோதரரின் பிணத்தை நான் மறைத்திருப்பேனே என்று கூறினார். அதன் பின்னர் அவர் மிகவும் வருந்துபவராகி விட்டார்.
இக்காரணத்தால் நாம் இஸ்ராயீல் மக்களுக்கு கொலைக்குப் பதிலாகவோ, நாட்டில் குழப்பத்தைப் பரப்பினாலோ அன்றி கொலை செய்கின்றவர் எல்லா மக்களையும் கொலை செய்தவர் போன்றவராவார் என்று விதித்துள்ளோம்15. ஒருவருக்கு உயிர் கொடுக்கின்றவர்16 எல்லா மக்களுக்கும் உயிர் கொடுப்பவரைப் போன்றவராவார். நமது தூதர்கள் அவர்களிடம் தெளிவான அடையாளங்களுடன் வந்தார்கள். இதற்குப் பின்னரும் அவர்களுள் பெரும்பாலோர் நாட்டில் வரம்பு மீறிக் கொண்டேயிருக்கின்றனர்.
அல்லாஹ்வுடனும், அவனது தூதருடனும் போரிட்டு மேலும் நாட்டில் குழப்பத்தை உண்டாக்கக் கடுமையாக முயல்பவர்களுக்கு, உரிய தண்டனை17 அவர்கள் கொல்லப்பட வேண்டும். அல்லது அவர்களின் எதிர்ப்பு காரணமாக அவர்களின் கைகளும் அவர்களின் கால்களும் துண்டிக்கப்பட வேண்டும். அல்லது அவர்கள் நாடு கடத்தப்பட வேண்டும் என்பதே. இது இவ்வுலகில் அவர்களுக்குக் கிடைக்கும் இழிவாகும். மறுமையிலும் அவர்களுக்குப் பெரும் ஆக்கினை உள்ளது.
நீங்கள் அவர்களை உங்களின் அதிகாரத்தின் கீழ்18 கொண்டு வரும் முன்னர், மனந்திருந்திக் கொள்வோரைத் தவிர (உள்ளவர்களுக்கே மேற்குறித்த தண்டனை)19. நிச்சயமாக அல்லாஹ் மிக்க மன்னிப்பவனும், மேன்மேலும் கருணை காட்டுபவனுமாவான் என்பதை அறிந்து கொள்ளுங்கள். ரு5
நம்பிக்கை கொண்டவர்களே! அல்லாஹ்வுக்கு அஞ்சுங்கள், அவனை அணுகும் வழியினைத் தேடுங்கள். நீங்கள் வெற்றி பெறுவதற்கு அவனுடைய வழியில் முயலுங்கள்.
நிராகரிப்பவர்களிடம் பூமியிலுள்ள எல்லாம் இருந்து, அதைப் போல் இன்னொரு பங்கும் அவர்களிடம் இருந்து, அவற்றை அவர்கள் மறுமை நாளின் தண்டனைக்கு ஈடாகக் கொடுதாலும் அவர்களிடமிருந்து அவை நிச்சயமாக ஏற்றுக் கொள்ளப்பட மாட்டாது. மேலும் அவர்களுக்கு வேதனையளிக்கக் கூடிய தண்டனை உள்ளது.
அவர்கள் நெருப்பிலிருந்து வெளியேற விரும்புவார்கள். ஆனால் அவர்களால் அதிலிருந்து வெளியேறவே முடியாது20. மேலும் அவர்களுக்கு நிலையான ஒரு தண்டனை (விதிக்கப்பட்டு) உள்ளது.
திருடும் ஆண்கள், திருடும் பெண்கள் ஆகிய இருவரின் கைகளையும் துண்டித்து விடுங்கள். இது அல்லாஹ்விடமிருந்து (கிடைக்கும்) படிப்பினை (த் தண்டனை) யாகும். மேலும் அல்லாஹ் வல்லோனும் நுண்ணறிவுள்ளோனுமாவான்.
ஒருவன் அநீதியிழைத்தப்பின் வருந்தி, திருத்திக் கொண்டால் நிச்சயமாக அல்லாஹ் அவனுக்கு மன்னித்து அருள் புரிவான். நிச்சயமாக அல்லாஹ் மிக்க மன்னிப்பவனும் மேன்மேலும் கருணை காட்டுபவனுமாவான்.
வானங்கள் பூமி ஆகியவற்றின் ஆட்சி அல்லாஹ்வுக்கே உரியது என்று உமக்குது தெரியாதா? அவன் விரும்புவருக்குத் தண்டனை கொடுக்கின்றான். விரும்புவரை மன்னித்தும் விடுகின்றான். மேலும் அல்லாஹ் எல்லாவற்றிற்கும் முழுமையான ஆற்றல் பெற்றவனாவான்.
தூதரே, தம் உள்ளங்கள் நம்பிக்கைக் கொள்ளாமல், நாங்கள் நம்பிக்கை கொண்டுள்ளோம் என்று தம் வாய்களால் கூறுபவர்களுள் நிராகரிப்பில் (விழ) விரைந்து செல்வோர் உம்மைக் கவலைக்குள்ளாக்க வேண்டாம். யூதர்களில் சிலர் உள்ளனர். அவர்கள் பொய்களை ஆவலுடன் கேட்கின்றனர். (அவர்கள் அதனை) உம்மிடம் வராத பிற மக்களுக்கு எடுத்துக் கூறுவதற்காகக் கூர்ந்து கேட்கின்றனர். அவர்கள் (இறைவனின்) சொற்களை  அவற்றிற்குரிய (சரியான) இடங்களில் வைக்கப்பட பின்னர் மாற்றி விடுகின்றனர்21. அவர்கள் இது உங்களுக்குக் கொடுக்கப்பட்டால், இதனை ஏற்றுக் கொள்ளுங்கள்; உங்களுக்கு இது கொடுக்கப்படவில்லையாயின் விட்டு விடுங்கள் என்று கூறுகின்றனர். அல்லாஹ் சோதிக்க விரும்பும் ஒருவருக்கு அல்லாஹ்விற்கு எதிராய் உம்மால் எதுவும் உதவி செய்ய இயலாது. அல்லாஹ் இத்தகையோரின் உள்ளங்களைத் தூய்மைப்படுத்த விரும்புவதில்லை. இவர்களுக்கு இவ்வுலகில் இழிவு உள்ளது. மேலும் இவர்களுக்கு மறுமையிலும் பெருந்தண்டனை உள்ளது.
அவர்கள் பொய்யான விஷயங்களை கூர்ந்து கேட்கின்றனர். ஆகாத சம்பாத்தியத்தை விரும்பி அனுபவிக்கின்றனர். எனவே அவர்கள் உம்மிடம் தீர்ப்புக் கேட்டு) வந்தால், நீர் அவர்களுக்கிடையில் தீர்ப்பு வழங்கும். அல்லது அவர்களை விட்டு விலகிவிடும். நீர் அவர்களை விட்டு விலகினால் அவர்களால் உமக்கு எந்த தீங்கும் செய்ய இயலாது. நீர் அவர்களுக்கிடையில் தீர்ப்பு வழங்கினால் நேர்மையான தீர்ப்பு வழங்குவீராக. நிச்சயமாக அல்லாஹ் நேர்மையாளர்களை நேசிக்கின்றான்.
அவர்களிடம் அல்லாஹ்வின் கட்டளைகளைக் கொண்ட தவ்ராத் இருக்கின்ற போது22 அவர்கள் உம்மை எவ்வாறு நடுவராக ஏற்றுக் கொள்வார்கள்? இதன் பிறகும் அவர்கள் புறக்கணித்து விடுகின்றனர்; மேலும் அவர்கள் ஒருபோதும் நம்பிக்கைக் கொள்ள மாட்டார்கள். ரு6
நிச்சயமாக நேர்வழியும் ஒளியும் பெற்றிருந்த தவ்ராத்தை நாம் இறக்கினோம். (நமக்கு) கட்டுப்பட்டு நடந்த நபிமார்கள் அதனைக் கொண்டு யூதர்களுக்கு தீர்ப்பு வழங்கினர். இவ்வாறே இறை (த் தொடர்புடைய) மக்களும் (வேத) ஞானிகளும் செய்தனர். ஏனென்றால் இவர்களே அல்லாஹ்வின் வேதத்தைப் பாதுகாக்க வேண்டியவர்களும், அதன் கண்காணிப்பாளர்களும் ஆவர். எனவே நீங்கள் மக்களுக்கு அஞ்சாதீர்கள். எனக்கே அஞ்சுங்கள். நீங்கள் என் வசனங்களை அற்ப விலைக்கு விற்காதீர்கள். அல்லாஹ் இறக்கியதனைக் கொண்டு தீர்ப்பு வழங்காதவர்களே, நிராகரிப்பவர்கள் ஆவர்.
நாம் அ (ந்தத் தவ்ராத்) தில் அவர்களுக்கு உயிருக்கு உயிர், கண்ணுக் கண், மூக்குக்கு மூக்கு, காத்துக்குக் காது, பல்லுக்குப் பல் ஈடாகும் என்றும் காயங்களுக்கும் பழிக்குப் பழி வாங்குதல் உண்டு என்றும் விதித்திருந்தோம்23. ஆனால் இ (ந்) த (உரிமையி) னை விட்டு விடுபவர்க்கு, அது அவரின் பாவத்திற்கு பரிகாரமாகிவிடும். அல்லாஹ் இறக்கியதனைக் கொண்டு தீர்ப்பு வழங்காதவர்களே அநீதி இழைப்பவர்களாவர்.
தமக்கு முன்னுள்ள தவ்ராத்தை நிறைவேற்றக் கூடிய மர்யமின் மகன் ஈஸாவை, நாம் அவர்களின் அடிச்சுவட்டில் நடத்தினோம். நேர்வழியும், ஒளியும் கொண்டிருந்த நற்செய்தியை நாம் அவருக்கு வழங்கினோம். மேலும் அது தனக்கு முன்னிருந்த தவ்ராத்தை நிறைவேற்றக் கூடியதாகவும்24, இறையச்சமுடையவருக்கு நேர்வழி காட்டக் கூடியதாகவும், அறிவுரையாகவும் இருந்தது.
நற்செய்தியுடையவர்கள் அல்லாஹ் அதில் இறக்கியதற்கேற்ப தீர்ப்பளிக்க வேண்டும். அல்லாஹ் இறக்கியதற்கேற்ப தீர்ப்பளிக்காதவர்களே தீயவர்கள்.
நாம் உமக்கு உண்மையினைக் கொண்டுள்ள இந்த வேதத்தை இறக்கியுள்ளோம். இது தனக்கு முன்னுள்ள வேதத்தை நிறைவேற்றக் கூடியதாயும் அதனைப் பாதுகாக்கூடியதாயுமுள்ளது. எனவே அல்லாஹ் (உமக்கு) இறக்கியதைக் கொண்டு, அவர்களுக்கிடையே நீர் தீர்ப்பு வழங்குவீராக. உமக்கு வந்த உண்மையினை விட்டுவிட்டு அவர்களின் ஆசைகளை பின்பற்ற வேண்டாம். உங்கள் எல்லாருக்கும் சட்டத்தையும், வழியையும் நாம் ஏற்படுத்தியுள்ளோம்.25 அல்லாஹ் விரும்பியிருந்தால் உங்களை ஒரே (இன) மக்களாக ஆக்கியிருப்பான். ஆனால் அவன் உங்களுக்கு வழங்கியதனைக் கொண்டு உங்களை சோதிக்க விரும்புகிறான். எனவே நீங்கள் நல்லவற்றில் ஒருவரையொருவர் முந்திக் கொள்ள போட்டியிடுங்கள். அல்லாஹ்விடமே நீங்கள் எல்லாரும் திரும்பிச் செல்ல வேண்டியதுள்ளது. அப்போது நீங்கள் கொண்டுள்ள கருத்து வேற்றுமைகளைப் பற்றி அவன் உங்களுக்கு அறிவிப்பான்.
அல்லாஹ் (உமக்கு) இறக்கியதைக் கொண்டு நீர் அவர்களுக்கிடையில் தீர்ப்பு வழங்குவீராக. நீர் அவர்களின் ஆசைகளைப் பின்பற்றாதீர். அவர்கள் உம்மைக் குழப்பத்தில் ஆழ்த்தி அல்லாஹ் உமக்கு இறக்கிய இறை வசனத்திலிருந்து விலக்கி விடாதிருப்பதற்காக நீர் அவர்களிடம் விழிப்போடிருப்பீராக. பின்னர் அவர்கள் புறக்கணித்துவிட்டால், அவர்களின் சில பாவங்களின் காரணமாக அல்லாஹ்  அவர்களைத் தண்டிக்க நாடுகின்றான் என்று தெரிந்து கொள்வீராக. மக்களுள் பெரும்பாலார் கீழ்ப்படியாதவர்களாக இருக்கின்றனர்.
(இஸ்லாத்துக்கு முற்பட்ட) அறியாமை (காலத்துத்) தீர்ப்பை அவர்கள் விரும்புகின்றனரா? உறுதியான நம்பிக்கையாளர்களுக்கு தீர்ப்பு வழங்குவதில் அல்லாஹ்வை விட சிறந்தவன் எவன்? ரு7
நம்பிக்கை கொண்டவர்களே! யூதர்களையும் கிறித்தவர்களையும் நண்பர்களாக்கிக் கொள்ளாதீர்கள். (ஏனென்றால்) அவர்கள் ஒருவருக்கொருவர் நண்பராவர். உங்களுள் அவர்களை நண்பராக்கிக் கொள்பவர்கள், நிச்சயமாக அவர்களை சேர்ந்தவர்களே. அல்லாஹ் அநீதி இழைப்பவருக்கு ஒரு போதும் வழிகாட்டுவதில்லை.
எவர்களின் உள்ளங்களில் நோய் உள்ளதோ அவர்கள், (நிராகரிக்கும்) அவர்களிடம் விரைந்து செல்வதை நீர் காண்பீர். தங்களுக்கு ஏதேனும் துன்பம் ஏற்படுமோ என்று நாம் அஞ்சுவதாக அவர்கள் கூறுகின்றனர். எனவே அல்லாஹ் (உங்களுக்கு) தன்னிடமிருந்து வெற்றியையோ, ஏதாவது நிகழ்ச்சியையோ விரைவில் ஏற்படுத்தலாம். இதனால் அவர்கள் தங்கள் உள்ளங்களில் மறைத்து வைத்திருந்தது பற்றி வெட்கப்படுகின்றவராவார்.
நிச்சயமாகத் தாங்கள் உங்களுடனேயே இருப்பதாக அல்லாஹ்வின் மீது உறுதியான சத்தியம் செய்து கொண்டிருந்தவர்கள் இவர்களா என்று நம்பிக்கை கொண்டவர்கள் கூறுவர். இவர்களின் செயல்கள் வீணாகி விட்டன. எனவே இவர்கள் நஷ்டமடைந்தவர்களாகி விட்டனர்.
நம்பிக்கையாளர்களே! உங்களுள் தமது மார்க்கத்திலிருந்து திரும்பி விடுகின்றவர், அல்லாஹ் விரைவிலே (அவர்களுக்கு பதிலாக) ஒரு சமுதாயத்தினரைக் கொண்டு வருவான்; அவன் அவர்களை நேசிப்பான்; அவர்களும் அவனை நேசிப்பார்கள். நம்பிக்கை கொண்டவர்களிடம் பணிவு காட்டக் கூடியவர்களாகவும் நிராகரிப்பவர்களிடம் கடினமானவர்களாகவும் இருப்பார்கள். அவர்கள் அல்லாஹ்வின் வழியில் பெரும் முயற்சி செய்வார்கள். குறை கூறுவோரின் பழிப்பிற்கும் அவர்கள் அஞ்சமாட்டார்கள். இது அல்லாஹ்வின் அருளாகும். இ(ந்)த (அருளி)னை அவன் விரும்புபவருக்கு வழங்குகிறான். மேலும் அல்லாஹ் வளமிக்கோனும் நன்கு அறிபவனுமாவான். (என்பதை நினைவில் கொள்ளட்டும்).
உங்கள் நண்பர் அல்லாஹ்வும் அவனது தூதரும், மேலும் தொழுகையினை நிலை நாட்டியும், ஸக்காத்துக் கொடுத்தும் வரும் நம்பிக்கையாளர்களுமாவர். அவர்கள் இறைவனிடம் குனிந்தவராயும் இருப்பர்.
அல்லாஹ்வையும் அவனது தூதரையும், நம்பிக்கை கொண்டவர்களையும் தங்கள் நண்பர்களாக்கிக் கொள்கின்றவர்கள், நிச்சயமாக அல்லாஹ்வின் கூட்டத்தினரே. அவர்களே நிச்சயமாக வெற்றி பெறுவர். ரு8
நம்பிக்கை கொண்டவர்களே! உங்களுக்கு முன்னர் வேதம் வழங்கப்பட்டவர்களுள் உங்கள் மார்க்கத்தை ஏளனமாகவும், விளையாட்டாகவும் ஆக்கிக் கொண்டவர்களையும், நிராகரிப்பவர்களையும் (உங்கள்) நண்பர்களாக ஆக்கிக் கொள்ளாதீர்கள். நீங்கள் நம்பிக்கை கொண்டவர்களாயின், அல்லாஹ்வுக்கு அஞ்சுங்கள்.
மேலும் நீங்கள் தொழுகைக்காக (மக்களை) அழைக்கும்போது, அவர்கள் அதனை ஏளனமாகவும், விளையாட்டாகவும் ஆக்கிக் கொள்கின்றனர். அவர்கள் சிந்தித்துச் செயல்படாத மக்களாக இருப்பதே இதற்குக் காரணமாகும்.
நீர் (அவர்களிடம்) கூறுவீராக: வேதத்தையுடையவர்களே! நாங்கள் அல்லாஹ்விடத்தும், எங்களுக்கு இறக்கப்பட்டதிலும், (இதற்கு) முன்னர் இறக்கப்பட்டதிலும் நம்பிக்கைக் கொண்டுள்ளோம் என்பதற்காகவா எம்மிடம் குறை காண்கின்றீர்கள்? அல்லது உங்களுள் பெரும்பாலார் (அல்லாஹ்வுக்கு) மாறு செய்பவர்களாக இருப்பதனால் (நீங்கள் குற்றம் காண்கின்றீர்களா?)
நீர் (அவர்களிடம் கூறுவீராக. (நீங்கள் வெறுக்கின்றவரை விட) அல்லாஹ்விடத்தில் மிகவும் கெட்ட கூலி உடையவர்களைப் பற்றி நான் உங்களுக்கு அறிவிக்கட்டுமா? அவர்களை அல்லாஹ் சபித்து விட்டான். அவர்கள் அவனுடைய கோபத்திற்கு ஆளாகி விட்டனர். அவர்களுள் சிலரை அவன் குரங்குகளாகவும், பன்றிகளாகவும் ஆக்கினான். மேலும் அவர்கள் ஷைத்தானை வணங்கினார்கள். இத்தகையோர்26 நிச்சயமாக மிகக் கெட்ட நிலையில் இருக்கின்றனர். மேலும் நேரான வழியை விட்டு மிகத் தவறான வழியில் செல்பவர்களாவர்.
அவர்கள் உங்களிடம் வரும்போது, நாங்கள் நம்பிக்கை கொண்டுள்ளோம் எனக் கூறுகின்றனர். ஆனால் அவர்களோ நிராகரிப்புடனே(யே) நுழைந்து, அவர்கள் அத்துடனே (அக்கொள்கையுடனேயே) வெளியேறினர். மேலும் அவர்கள் மறைப்பதனை அல்லாஹ் நன்கு அறிகின்றான்.
அவர்களுள் பெரும்பாலார் பாபத்திற்கும், வரம்பு மீறுதலுக்கும் ஆகாத சம்பாத்தியத்தை விரும்பி உண்பதற்கும், விரைந்து செல்வதை நீர் காண்கின்றீர். நிச்சயமாக அவர்கள் செய்து கொண்டிருப்பது மிகவும் தீயதேயாகும்.
அவர்கள் பொய்யுரைக்கிறார்கள்; ஆகாத சம்பாத்தியத்தை விரும்பி விலக்கப்பட்டவற்றை அனுபவிக்கிறார்கள். இறை ஞானிகளும், மார்க்க அறிஞர்களும், அவர்களை ஏன் தடுப்பதில்லை? நிச்சயமாக அவர்கள் செய்வது மிகவும் தீயதேயாகும்.
அல்லாஹ்வின் கை கட்டப்பட்டுள்ளது என்று யூதர்கள் கூறுகின்றனர். அவர்கள் இவ்வாறு சொன்னதன் காரணத்தால், கட்டப்பட்டுள்ளவை அவர்களின் கைகளே, அவர்கள் சபிக்கவும்படுவார்கள். ஆனால் உண்மையில் அவனது இரு கைகளும் விரிந்துள்ளன. அவன் விரும்பியவாறு செலவு செய்கின்றான். உம்முடைய இறைவனிடமிருந்து உமக்கு இறக்கப்பட்டது, நிச்சயமாக அவர்களுள் பெரும்பாலாரிடத்து கட்டுப்படாமையையும், நிராகரிப்பையும் வளர்த்து விடும். நாம் இறுதி நாள் வரை அவர்களுக்கிடையே பகைமையையும், வெறுப்பையும் ஏற்படுத்தி விட்டோம்.அவர்கள் போருக்காக நெருப்பை மூட்டும் போதெல்லாம் அல்லாஹ் அதனை அனைத்து விடுகிறான். அவர்கள் நாட்டில் குழப்பம் உண்டாக்கவே பாடுபடுகின்றனர். மேலும் அல்லாஹ், குழப்பம் விளைவிப்பவர்களை நேசிப்பதில்லை.
வேதத்தையுடையவர்கள், நம்பிக்கை கொண்டும் இறையச்சம் கொண்டும் இருப்பார்களாயின் நிச்சயமாக நாம் அவர்களின் தீமைகளை அவர்களை விட்டு அகற்றி நிச்சயமாக அவர்களை அருட்கொடைகளைக் கொண்ட தோட்டங்களில் நுழைய செய்திருப்போம்.
அவர்கள் தவ்ராத்தையும், நற்செய்தியையும் (இஞ்சீலையும்), அவர்களுடைய இறைவனிடமிருந்து (இப்போது) அவர்களுக்கு இறக்கப்பட்டதையும், பின்பற்றியிருப்பார்களாயின், அவர்கள் நிச்சயமாகத் தங்களுக்கு மேலிருந்தும், தங்கள் கால்களுக்குக் கீழிருந்தும் புசித்திருப்பார்கள். (நிச்சயமாக) அவர்களுள் நடுநிலை கொண்ட ஒரு மக்கள் கூட்டமும் உள்ளது. ஆனால் அவர்களுள் பெரும்பாலார் செய்து கொண்டிருப்பது மிகக் கெட்டதேயாகும். ரு9
தூதரே உம்முடைய இறைவனிடமிருந்து உமக்கு இறக்கப்பட்டதை (மக்களுக்கு) எட்ட வைப்பீராக. நீர் (அவ்வாறு) செய்யவில்லையாயின், நீர் அவனுடைய தூதை (அறவே) எட்ட வைக்கவில்லை. மேலும் அல்லாஹ் உம்மை மனிதர்களிடமிருந்து காப்பாற்றுவான். நிச்சயமாக அல்லாஹ் நிராகரிப்போருக்கு ஒரு போதும் வழி காட்ட மாட்டான்.
வேதத்தையுடையவர்களே! தவ்ராத்தையும், நற்செய்தியையும், உங்கள் இறைவனிடமிருந்து உங்களுக்கு இறக்கப்பட்டதையும் பின்பற்றாத வரை நீங்கள் எந்த (நல்ல) நிலையிலும் (நிலைத்து நிற்பவர்கள்) இல்லை என்று நீர் கூறுவீராக. உம்முடைய இறைவனிடமிருந்து உமக்கு இறக்கப்பட்டது நிச்சயமாகவே அவர்களுள் பெரும்பாலாருக்குக் கட்டுப்படாமையையும், நிராகரிப்பையும் பெருக்கி விடும். எனவே நிராகரிப்போருக்காக நீர் வருந்த வேண்டாம்.
நம்பிக்கை கொண்டவர்கள், யூதர்கள், ஸாபிகள்27, கிறித்தவர்கள் ஆகியவர்களுள் அல்லாஹ்விடத்தும் இறுதி நாளிடத்தும் உண்மையாகவே நம்பிக்கைக் கொண்டு, நற்செயல்கள் செய்கின்றவர்களுக்கு (வருங்காலத்தைப் பற்றிய) எந்தப் பயமும் ஏற்பாடாது28. அவர்கள் (சென்ற காலத்தைப் பற்றி) கவலையடையவுமாட்டார்கள்.
நிச்சயமாக நாம் இஸ்ராயீல் மக்களிடம் உடன்படிக்கை வாங்கினோம். மேலும் அவர்களிடம் தூதர்களை அனுப்பினோம். அவர்கள் உள்ளங்கள் விரும்பாததை ஒரு தூதர் அவர்களிடம் கொண்டு வந்த போதெல்லாம், (அத்தூதர்களுள்) சிலரை அவர்கள் பொய்ப்படுத்தினர். மற்றுஞ்சிலரை அவர்கள் கொன்று விட நாடினார்கள்.
(இதனால்) எத்தீங்கும் ஏற்பாடாது என்று அவர்கள் எண்ணினர். எனவே அவர்கள் குருடர்களாகவும், செவிடர்களாகவும் ஆகிவிட்டனர். பின்னர் அல்லாஹ் அன்புடன் அவர்களின்பால் கவனம் செலுத்தினான். ஆயினும் அவர்களில் பெரும்பாலோர் வேண்டுமென்றே குருடர்களாகவும், செவிடர்களாகவும் இருந்தனர். மேலும் அல்லாஹ் அவர்கள் செய்து கொண்டிருப்பதனை கூர்ந்து கவனிக்கின்றான்.
நிச்சயமாக மர்யமின் மகன் மஸீஹ் அல்லாஹ்தான் எனக் கூறுகிறவர்கள், திட்டவட்டமாக நிராகரிப்பவர்களாவர். ஆனால் இஸ்ராயீல் மக்களே! என்னுடைய இறைவனும் உங்களுடைய இறைவனுமாகிய அல்லாஹ்வை நீங்கள் வணங்குங்கள் என்றே மஸீஹ் கூறினார். அல்லாஹ்வுக்கு இணை வைக்கின்றவருக்கு அல்லாஹ் சுவர்க்கத்தை விலக்கி விட்டான் (என்றும்)  அவருடைய தங்குமிடம் நரகமாகும் (என்றும் புரிந்து கொள்ளுங்கள்). அநீதி இழைப்பவர்களுக்கு உதவியாளர் எவரும் இல்லை.
நிச்சயமாக, அல்லாஹ் மூவருள் ஒருவன் என்று கூறியவர்கள், நிராகரித்து விட்டனர். வணக்கித்திற்குரியவன் ஒருவனைத்தவிர்த்து வேறு வணக்கித்திற்குரியவன் இல்லை. அவர்கள் கூறும் கூற்றிலிருந்து அவர்கள் விலகிக் கொள்ளவில்லையாயின், அவர்களுள் நிராகரிப்பவர்களுக்குக் கட்டாயமாக வேதனை அளிக்கக் கூடிய தண்டனை கிடைக்கும்.
இதன் பின்னர் அவர்கள் அல்லாஹ்விடம் திரும்பி அவனிடம் (தங்கள் பாவங்களுக்காக) மன்னிப்புக் கோர மாட்டார்களா? அல்லாஹ்வோ மிக்க மன்னிப்பவனும் மேன்மேலும் கருணை காட்டுபவனுமாவான்.
மர்யமின் மகன் மஸீஹ் ஒரு தூதரே அன்றி வேறில்லை. நிச்சயமாக அவருக்கு முன்னுள்ள தூதர்கள் மரணமடைந்து விட்டனர்29. அவருடைய தாயார் நேர்மையான பெண்ணாக இருந்தார். அவர்கள் இருவரும் உணவு உண்டு வந்தனர்30. அவர்களுடைய நன்மைக்காக அடையாளங்களை எவ்வாறு நாம் விளக்கிக் கூறுகின்றோம் என்பதையும், அவர்கள் எவ்வாறு திருப்படுகின்றனர் என்பதையும் பார்ப்பீராக31.
நீர் கூறுவீராக! அல்லாஹ்வை விட்டுவிட்டு உங்களுக்கு தீமையோ, நண்மையோ செய்யும் ஆற்றல் இல்லாதவற்றையா நீங்கள் வணங்குகின்றீர்கள்? அல்லாஹ்வோ நன்கு கேட்பவனும் நன்கு அறிபவனுமாவான்.
நீர் கூறுவீராக: வேதத்தையுடையவர்களே! நீங்கள் உங்கள் மார்க்கத்தில் நேர்மைக் கேடாக எல்லை மீறி மிகைப்படுத்தாதீர்கள்32. மேலும் இதற்கு முன்னர் (தாங்களும்) வழி தவறி பெரும்பாலானவர்களை(யும்) வழி தவறச் செய்து நேரான பாதையிலிருந்து தவறி விட்டவர்களின் விருப்பங்களைப் பின்பற்றாதீர்கள். ரு10
இஸ்ராயீல் மக்களுள் நிராகரித்தவர்கள், தாவூது மற்றும் மர்யமின் மகன் ஈஸா ஆகியோரின் நாவால் சபிக்கப்பட்டுள்ளனர். அவர்கள் கீழ்படியாததும், வரம்பு மீறியதுமே இதற்கு காரணம் ஆகும்.
தாங்கள் செய்த தீமைகளிலிருந்து அவர்கள் ஒருவரையொருவர் தடுத்ததில்லை. அவர்கள் செய்து கொண்டிருந்தது மிகக் கெட்டது.
அவர்களுள் பெரும்பாலானவர்கள், நிராகரிப்பவர்களை(த் தங்கள்) நண்பர்களாக ஆக்கிக் கொள்வதை நீர் காண்பீர். அவர்கள் தங்களுக்காக தங்களுக்கு முன்பே அனுப்பியிருப்பது மிகக் கெட்டதேயாகும். (இதன் விளைவாக) அல்லாஹ் அவர்களிடம் வெருப்படைந்தான். மேலும் அவர்கள் (நீண்ட காலம் வரை) தண்டனை பெருவார்கள்.
அவர்கள் அல்லாஹ்விடத்தும் இத்தூதரிடத்தும், அவருக்கு இறக்கியதிடத்தும் நம்பிக்கைக் கொண்டிருந்தால் அவர்களைத் தங்கள் உதவியாளர்களாக ஆக்கியிருக்க மாட்டார்கள். ஆனால் அவர்களில் பெரும்பான்மையினரும் கட்டுப்படாதவர்களே.
நம்பிக்கையாளர்களுடன் பகைமை பாராட்டுவதில் யூதர்களையும், இணை வைப்பவர்களையும், மக்களுள் கடினமானவர்களாக நிச்சயம் நீர் பார்ப்பீர். மேலும் நம்பிக்கையாளர்களிடம் அன்பு காட்டுவதில் நாங்கள் கிறித்தவர்கள் என்று கூறுவோரை மிகவும் நெருங்கியவராய்க் காண்பீர். ஏனெனில் அவர்களுள் அறிஞர்களும், வணங்குபவர்களும் உள்ளனர். மேலும் அவர்கள் பெருமை கொள்ளாமல் இருப்பதும் இதற்குக் காரணமாகும்.
இத்தூதருக்கு இறக்கப்பட்ட (இறைவசனத்)தை அவர்கள் செவியேற்கும்போது, அவர்கள் உண்மையினைத் தெரிந்து கொண்டதன் காரணமாக, அவர்களின் கண்களிலிருந்து கண்ணீர் பொங்கி வழிவதை நீ காண்கின்றாய். எங்கள் இறைவா! நாங்கள் நம்பிக்கை கொண்டுள்ளோம். எனவே எங்களை(யும்) சாட்சி கூறுபவர்களுடன் எழுதிக் கொள்வாயாக என்று அவர்கள் கூறுகின்றனர்.
எங்கள் இறைவன் எங்களை நல்லவர்களுடன் சேர்த்து விட வேண்டுமென்று நாங்கள் விரும்பிக் கொண்டிருக்கும் வேளையில் அல்லாஹ்விடத்தும், எங்களிடம் வந்த உண்மையிடத்தும், நாங்கள் நம்பிக்கை கொள்ளாதிருக்க எங்களுக்கு என்ன (நேர்ந்தது என்றும் கூறுகின்றனர்.)
எனவே அவர்கள் (அவ்வாறு) கூறியதற்குக் கூலியாகக் கீழே ஆறுகள் ஓடுகின்ற சுவர்க்கங்களை அல்லாஹ் அவர்களுக்கு வழங்குவான். (அவர்கள்) அவற்றில் என்றென்றும் வாழ்ந்து கொண்டேயிருப்பார்கள். இதுவே நன்மை செய்வோருக்கு நற்பலன்களாகும்.
மேலும் நிராகரித்து நம்முடைய வசனங்களைப் பொய்யாக்கியோர் நரகத்திற்குரியவர்களாவர். ரு11
நம்பிக்கை கொண்டவர்களே! அல்லாஹ் உங்களுக்கு அனுமதித்துள்ள நல்லவற்றை ஆகாதவையாக ஆக்கிக் கொள்ளாதீர்கள். மேலும் (இறைவனால் ஏற்படுத்தப்பட்ட) வரம்பை மீறாதீர்கள். வரம்பு மீறுவோரை நிச்சயமாக அல்லாஹ் நேசிப்பதில்லை.
அல்லாஹ் உங்களுக்கு வழங்கிய, அனுமதிக்கப்பட்டுள்ளதும் நல்லதும் ஆகியவற்றை உண்ணுங்கள். நீங்கள் நம்பிக்கை கொண்டுள்ள அல்லாஹ்வுக்கு அஞ்சுங்கள்.
உங்களுடைய சத்தியங்களுள் வீணானவற்றுக்காக அல்லாஹ் உங்களை தண்டிக்க மாட்டான். ஆனால் நீங்கள் உறுதியான சத்தியங்கள் செய்து (பின்னர் முறித்துக்) கொண்டால் அவன் உங்களை தண்டிப்பான். எனவே அத(னை முறித்தத) ற்கான ஈடு , நீங்கள் உங்கள் குடும்பத்தினர்க்கு அளிக்கும் நடுத்தர உணவை பத்து ஏழைகளுக்கு அளிப்பதோ, ஓர் அடிமையை விடுதலை செய்வதோ ஆகும். ஆனால் (இத்தகு) வசதியினைப் பெறாதவர் மூன்று நாட்கள் நோன்பு நோற்க வேண்டும். நீங்கள் சத்தியங்கள் செய்து அவற்றை முறித்து விட்டால், இதுவே உங்கள் சத்தியங்களுக்குரிய ஈடாகும். நீங்கள் உங்கள் சத்தியங்களை பாதுகாத்துக் கொள்ளுங்கள். நீங்கள் நன்றி பாராட்ட, அல்லாஹ் தனது வசனங்களை உங்களுக்கு இவ்வாறு விளக்கிக் காட்டுகின்றான்.
நம்பிக்கை கொண்டவர்களே! போதை பொருள்கள், சூதாட்டம், சிலை (வழிபாடு)கள், குறி பார்க்கும் அம்புகள் ஆகியன அருவருக்கத்தக்க(தும்) ஷைத்தானின் செயலுமேயாகும். எனவே நீங்கள் வெற்றி பெரும் பொருட்டு, அவற்றிலிருந்து (முற்றிலும்) விலகிக் கொள்ளுங்கள்.
போதைப் பொருள்கள் சூதாட்டம் ஆகியவற்றால் உங்களுக்கிடையே பகையையும், வெறுப்பையும் உருவாக்கி அல்லாஹ்வை நினைவு கூர்வதிலிருந்தும் தொழுகையிலிருந்தும் உங்களை தடுத்து விடவே ஷைத்தான் விரும்புகின்றான். எனவே நீங்கள் (இவற்றிலிருந்து) தவிர்ந்து கொள்ள மாட்டீர்களா?
நீங்கள் அல்லாஹ்வுக்கு கட்டுப்பட்டு நடவுங்கள். மேலும் இந்தத் தூதருக்கும் கட்டுப்பட்டு நடவுங்கள்; விழிப்பாக இருங்கள். நீங்கள் புறக்கணித்து விட்டால், தூதைத் தெளிவாக எடுத்துரைப்பதே நம் தூதரின் கடமை என்பதனைத் தெரிந்து கொள்ளுங்கள்.
நம்பிக்கை கொண்டு நற்செயல்கள் செய்வோர் இறைவனுக்கு அஞ்சி நம்பிக்கை கொண்டு, நற்செயல்கள் செய்தும், மீண்டும் இறைவனுக்கு அஞ்சி நம்பிக்கை கொண்டும் இன்னும் இறைவனுக்கு அஞ்சி நன்மை செய்தால் அவர்கள் எதையும் உண்பதில் பாவமில்லை33. நன்மை செய்பவர்களை அல்லாஹ் நேசிக்கின்றான். ரு12
நம்பிக்கை கொண்டவர்களே! தனிமையில் அல்லாஹ்வுக்கு அஞ்சுவோரை அவன் பிரித்தறியும் பொருட்டு உங்கள் கைகளுக்கும், உங்கள் ஈட்டிகளுக்கும் எட்டிய வேட்டைப் பொருள்களில் ஒன்றைக் கொண்டு, அல்லாஹ் நிச்சயம் உங்களை சோதிப்பான். எனவே இதற்கு பின்னரும் வரம்பு மீறுபவருக்கு வேதனையளிக்கக்கூடிய தண்டனையுள்ளது.
நம்பிக்கை கொண்டவர்களே! நீங்கள் ஹஜ்ஜுக்குரிய (உடை அணிந்திருக்கும்) நிலையில், வேட்டைப் பொருள்களை கொல்லாதீர்கள். உங்களுள் அதனை வேண்டுமென்றே கொன்று விடுபவர்க்கு, அதன் இழப்பீடு தாம் கொன்றதைப் போன்ற ஒரு நாற்கால் பிராணியாகும். உங்களுள் இரண்டு நடுவர்கள் இதற்கான தீர்ப்பை வழங்குவார்கள். காணிக்கையாக அதனை கஅபாவுக்கு கொண்டு செல்ல வேண்டும். அல்லது அதற்கு ஈடாக சில ஏழைகளுக்கு உணவளிக்க வேண்டும். அல்லது இதற்குச் சமமாக நோன்புகள் நோற்க வேண்டும். (இவை) அவனது செயலுக்குரிய தண்டனையைச் சுவைப்பதற்கே. (எனினும்) ஏற்கனவே நிகழ்ந்தவற்றை அல்லாஹ் மன்னிகின்றான். அதையே மீண்டும் செய்பவருக்கு அல்லாஹ் (குற்றத்துக்குரிய) தண்டனையை கொடுப்பான். அல்லாஹ் வல்லோனும் தண்டனை வழங்குபவனுமாவான்.
கடல் வேட்டை மற்றும் அதை உண்பது, உங்கள் பயனிற்காகவும், பயணிகளின் பயனிற்காகவும் அனுமதிக்கப்பட்டுள்ளது. ஆனால் நீங்கள் இஹ்ராமின் நிலையில் இருக்கும்  (ஹஜ்ஜுக்குரிய உடை அணிந்திருக்கும்) வரை தரையில் வேட்டையாடுவது உங்களுக்கு விலக்கப்பட்டுள்ளது. அல்லாஹ்வுக்கு அஞ்சுங்கள்.  அவனிடமே நீங்கள் ஒன்று சேர்க்கப்படுவீர்கள்.
அல்லாஹ் கஅபாவாகிய பாதுகாக்கப்பட்ட ஆலயத்தை மனித இனத்தின் மேம்பாட்டிற்கும், உதவிக்கும் உறுதுணையாக ஆக்கியுள்ளான். மேலும் சிறப்பிற்குரிய மாதத்தையும், காணிக்கைகளையும் கழுத்துப்பட்டை (யணிவிக்கப் பட்ட பிராணி) களையும் (அவ்வாறே ஆக்கியுள்ளான்). இது வானங்களிலும், பூமியிலும் உள்ள எல்லாவற்றையும் அல்லாஹ் நன்கு அறிகின்றான் என்பதையும், அல்லாஹ் ஒவ்வொன்றையும் நன்கறிகின்றவன் என்பதையும் நீங்கள் தெரிந்து கொள்வதற்கே.
நிச்சயமாக அல்லாஹ் தண்டனை கொடுப்பதில் கடினமானவன் என்பதையும், மேலும் நிச்சயமாக அல்லாஹ் மிக்க மன்னிப்போனும் மேன்மேலும் கருணை காட்டுபவனுமாவான் என்பதையும் அறிந்து கொள்ளுங்கள்.
(இறைத்தூதை) எட்ட வைப்பதே தூதரின் கடமை. நீங்கள் வெளிப்படுத்துவதையும் நீங்கள் மறைப்பதையும் அல்லாஹ் நன்கு அறிகிறான்.
தீயவை மிகுதியாக இருப்பது உமக்கு வியப்பை ஊட்டிய போதிலும், தீயதும் நல்லதும் சமமாகாது என்று நீர் கூறுவீராக. ஆகவே அறிவுடையவர்களே! நீங்கள் வெற்றி பெரும் பொருட்டு அல்லாஹ்வுக்கு அஞ்சுங்கள். ரு13
நம்பிக்கை கொண்டவர்களே! உங்களுக்கு வெளிப்படுத்தினால், உங்களுக்கு வருத்தம் தரும் விஷயங்கள் பற்றிக் கேள்வி கேட்காதீர்கள். ஆனால் குர்ஆன் இறக்கப்பட்டுக் கொண்டிருக்கின்ற வேளையில் நீங்கள் அவைப் பற்றிக் கேள்வி கேட்டால், அவை உங்களுக்கு வெளியாக்கப்பட்டுவிடும். அல்லாஹ் (வேண்டுமென்றே) அவற்றை விளக்காமல் விட்டிருக்கின்றான். அல்லாஹ் மிக்க மன்னிப்பவனும் மிக்க பொறுமையானவனும் ஆவான்.
உங்களுக்கு முன்னர் ஒரு சமுதாயாத்தினர் இது போன்றவை குறித்து கேள்வி கேட்டனர். பின்னர் (பதில் கிடைத்த போது) அவர்கள் அதனை (ஏற்றுக் கொள்ளாமல்) மறுத்து விட்டனர்.
பஹீரா, ஸாயிபா, வஸீலா, ஹாம் இவற்றி(னை34 ஏற்படுத்திக் கொள்வத)ற்கு அல்லாஹ் கட்டளையிடவில்லை. ஆனால் நிராகரிப்பவர்கள் அல்லாஹ்வுக்கு எதிராக பொய்யை புனைந்து கூறுகின்றனர். அவர்களுள் பெரும்பாலார் தங்கள் அறிவாற்றலை பயன்படுத்துவதில்லை.
அல்லாஹ் இறக்கிய (இறை வசனத்)தின்பாலும், (அவனுடைய) தூதரின் பாலும் வாருங்கள் என்று அவர்களிடம் கூறப்படும்போது எங்கள் மூதாதையர்கள் இருந்த (வழி எதுவோ) அதுவே எங்களுக்கு போதும் என்று அவர்கள் கூறுகின்றனர். (அவ்வாறாயின்) அவர்களின் மூதாதையர்கள் அறிவற்றவர்களாகவும் நேர்வழியினை அறியாதவர்களாகவும் இருந்தாலுமா? அவர்கள் தங்கள் பிடிவாதத்தில் நிலைத்திருப்பார்கள்.)
நம்பிக்கை கொண்டவர்களே! நீங்கள் உங்களை (மன இச்சைகளிலிருந்து) காப்பாற்றிக் கொள்ளுங்கள். நீங்கள் நேர்வழியினைப் பெற்றுவிட்டால், வழி தவறிய எவனும் உங்களுக்கு தீங்கிழைக்க மாட்டான். நீங்கள் எல்லாருமே அல்லாஹ்விடம் திரும்பி செல்ல வேண்டியதுள்ளது. எனவே நீங்கள் செய்ததனை அப்போது அவன் உங்களுக்கு வெளிப்படுத்துவான்.
நம்பிக்கை கொண்டவர்களே! உங்களுள் ஒருவருக்கு மரண (நேர)ம் வந்துவிட்டால் மரண சாஸனம் கூறும்போது உங்களுக்கிடையில் சாட்சி கூறுவதற்கு, உங்களுள் நேர்மையானவர் இருவர் சாட்சியாக இருக்க வேண்டும். அல்லது நீங்கள் பூமியில் பயணம் செய்து கொண்டிருக்கும்போது, உங்களுக்கு மரண விபத்து ஏற்படுமாயின் உங்களிலிருந்து அல்லாமல் மற்றவர்களிலிருந்து இருவர் சாட்சிகளாக இருக்க வேண்டும். நீங்கள் அவ்விருவரையும் தொழுகைக்குப் பின்னர்35 (சாட்சி கூறுவதற்கு) தடுத்து நிறுத்திக் கொள்ளுங்கள். (அவர்களின் சாட்சி குறித்து) உங்களுக்கு ஐயப்பாடு இருக்குமாயின், அவ்விருவரும் அல்லாஹ்வின் மீது சத்தியம் செய்து, அவர் எங்களுடைய நெருங்கிய உறவினராக இருப்பினும், நாங்கள் இதற்கு விலையாக எதுவும் பெறவில்லை; நாங்கள் அல்லாஹ்வின் சாட்சியத்தை மறைக்கவில்லை. நாங்கள் அவ்வாறு செய்வோமாயின் நாங்கள் பாவிகளாகிவிடுவோம் என்று கூற வேண்டும்.
முதல் இருவர் பாவம் செய்து (பிறர்) உரிமையைக் கைப்பற்ற நாடியதாய்க் கண்டுபிடிக்கப்பட்டால், முதற் பிரிவினருள் உரிமையைப் பறிக்கொடுத்த இருவர் அவர்களின் இடத்தில் எழுந்து நின்று, இவர்களின் சாட்சியத்தை விட எங்களின் சாட்சியம் மிகவும் உண்மையானது என்றும், நாங்கள் வரம்பு மீறவில்லை என்றும் நாங்கள் அவ்வாறு செய்திருந்தால், நிச்சயமாக அநீதி இழைப்போரைச் சேர்ந்தவராவோம் என்றும் அல்லாஹ்வின் பெயரால் அவ்விருவரும் சத்தியம் செய்ய வேண்டும்.
இது நேர்மையான சாட்சியம், உள்ளபடி கிடைப்பதற்கும் தமது சாட்சியத்திற்கு எதிரான சாட்சியம் வரலாமென்ற அச்சம் அவர்களின் (முதல் சாட்சிகளின்) உள்ளத்தில் ஏற்படுவதற்கும் தூண்டுதலாக இருக்கும். அல்லாஹ்வுக்கு அஞ்சுங்கள். (அவனுடைய கட்டளைகளுக்கு) செவிசாயுங்கள். கட்டுப்பட்டு நடக்காதவர்களுக்கு அல்லாஹ் நேர்வழி காட்டுவதில்லை. ரு14
அல்லாஹ் தூதர்களை ஒன்று சேர்த்து, உங்களுக்கு, என்ன பதில் தரப்பட்டது என்று வினவும் நாளை (நினைத்துப் பாருங்கள்). அப்போது அவர்கள் எங்களுக்கு (சரியான) ஞானமில்லை. மறைவானவற்றை பற்றிய முழுமையான ஞானம் உடையவன் நீயே என்று கூறுவார்கள்.
அப்போது அல்லாஹ் கூறுவான்; "மர்யமின் மகன் ஈஸாவே! உமக்கும் உம்முடைய தாயாருக்கும் நான் இறக்கிய அருளை நினைத்துப் பார்ப்பீராக. (அதாவது) நான் தூய்மையான வஹியைக் கொண்டு உமக்கு உதவி செய்த போது, நீர் மக்களிடத்தில் சிறிய வயதிலும் முதிர்ந்த வயதிலும் பேசினீர். நான் உமக்கு வேதத்தையும், நுட்பமான ஞானத்தையும் (பற்றிய செய்திகளைக் கற்றுக் கொடுத்துத்) தவ்ராத்தையும், நற்செய்தியையும் கற்றுக் கொடுத்த நேரத்தையும் நீர் எனது கட்டளையினால் களிமண் தன்மையைக் கொண்டவர்களிலிருந்து36 பறவையைப் போன்ற படைப்பை37 உருவாக்கிப் பின்னர் நீர் அதில் (ஒரு புதிய உயிரை) ஊதிய போது, அவர்கள் எனது கட்டளையினால் உயரப்பறக்கிற ஆளாக மாறிய நேரத்தையும், நீர் குருடரையும் தொழு நோயாளியையும் எனது கட்டளையினால் குணப்படுத்திய நேரத்தையும்38, நீர் எனது கட்டளையினால் உயிரற்றவரை எழுப்பிய39 நேரத்தையும் (உம்மை கொல்ல விரும்பிய)40 இஸ்ராயீல் மக்களை நான் தடுத்து நிறுத்திய நேரத்தையும், நீர் அவர்களிடம் தெளிவான அடையாளங்களைக் கொண்டு வந்த போது அவர்களுள் நிராகரிப்பவர்கள், இவை மிகவும் தெளிவான சூனியம் என்று கூறிய நேரத்தையும் (நினைத்துப் பார்ப்பீராக).
நான் (உமது அதாவது ஈஸா நபியின்) சீடர்களுக்கு என்னிடத்தும், என்னுடைய தூதரிடத்தும், நம்பிக்கை கொள்ளுங்கள் என்று இறையறிவிப்பு (வஹி) இறக்கிய போது, அவர்கள் நாங்கள் நம்பிக்கை கொண்டுள்ளோம். நாங்கள் கட்டுப்பட்டு நடப்பவர்களாவோம் என்பதற்கு நீர் சாட்சியாக இருப்பீராக என்று கூறிய நேரத்தையும் (நினைத்துப் பார்ப்பீராக).
மர்யமின் மகன் ஈஸாவே! எங்களுக்கு விண்ணிலிருந்து உணவுகள் நிரம்பிய தட்டை இறக்கி வைக்க உமது இறைவனால் இயலுமா என்று சீடர்கள் கூறிய நேரத்தையும் (நினைத்துப் பார்ப்பீராக. அதற்கு) மஸீஹ், நீங்கள் (உண்மையான) நம்பிக்கையாளர்களாயின், அல்லாஹ்விற்கு அஞ்சுங்கள் என்றார்.
(சீடர்களாகிய) அவர்கள் நாங்கள் அதிலிருந்து உண்பதற்கும் எங்கள் உள்ளங்கள் அமைதியினைப் பெறுவதற்கும், நீர் எங்களிடம் உண்மை கூறினீர் என்று நாங்கள் அறிந்து கொள்வதற்கும், அது குறித்து நாங்கள் சாட்சி பகர்வதற்கும் நாங்கள் விரும்புகின்றோம் என்றனர்.
(இதற்கு) மர்யமின் மகன் ஈஸா, அல்லாஹ்வே! எங்கள் இறைவனே! எங்களுள் முன்னவர்க்கும், எங்களுள் பின்னவர்க்கும் பெருநாளாக (அமைவதற்காக)வும், உன்னிடமிருந்துள்ள ஓர் அடையாளமாகவும், இருக்கக் கூடிய (உணவுகள் நிரம்பிய) தட்டை வானிலிருந்து எங்களுக்கு இறக்கி வைப்பாயாக41. நீ உன்னிடமிருந்து) எங்களுக்கு உணவளிப்பாயாக. உணவளிப்பவர்களில் சிறந்தவன் நீயே என்று கூறினார்.
அல்லாஹ் நிச்சயமாக; நான் அதனை உங்களுக்கு இறக்குவேன். ஆனால் இதற்குப் பின்னர் உங்களுள் நிராகரிக்கின்றவருக்கு உலகில் வேறெவருக்கும் கொடுத்திராத கடினமான ஆக்கினையைக் கொடுப்பேன்42 என்று கூறினான். ரு15
மர்யமின் மகன் ஈஸாவே! நீர் மக்களிடம், அல்லாஹ்வையன்றி என்னையும் என் தாயாரையும் இரண்டு கடவுள்களாக ஆக்கிக் கொள்ளுங்கள் என்று கூறினீரா? என அல்லாஹ் கேட்ட போது,43 அவர் "நீ தூயவன் எனக்குத் தகாததை நான் கூறியதில்லை. நான் அவ்வாறு கூறியிருப்பின், நிச்சயமாக நீ அதனைத் தெரிந்திருப்பாய். என் உள்ளத்திலுள்ளதை நீ அறிவாய்; உன் உள்ளத்திலுள்ளதை நான் அறியேன். நிச்சயமாக நீ மறைவானவற்றை (யெல்லாம்) நன்கு அறிந்தவனாவாய்" என்று கூறினார்.
நீ எனக்குக் கட்டளையிட்டபடி என்னுடைய இறைவனும், உங்களுடைய இறைவனுமாகிய அல்லாஹ்வை வணங்குங்கள் என்பதையே நான் அவர்களிடம் கூறினேன். நான் அவர்களுடன் இருந்த காலம் வரை, அவர்களுக்கு நான் சாட்சியாக இருந்தேன். ஆனால் நீ எனக்கு மரணத்தை தந்தபின், நீயே அவர்களைக் கண்காணித்தவனாக இருந்தாய்; மேலும் நீயே எல்லாவற்றிற்கும் சாட்சியாளனாக இருக்கிறாய்.
நீ அவர்களுக்குத் தண்டனை வழங்கினால், அவர்கள் உனது அடியார்களே (அல்லவா?). நீ அவர்களை மன்னிக்க நினைத்தால் நீ மிக்க வல்லமையுள்ளவனும், மிகவும் நுட்பமான ஞானங்களைக் கொண்டவனுமாவாய்.
அல்லாஹ் கூறுவான்; உண்மையாளர்கள் தம் உண்மையினால் பயன் பெறும் நாள் (இதுவே) கீழே ஆறுகள் ஓடுகின்ற தோட்டங்கள் அவர்களுக்கு உள்ளன. அவர்கள் அவற்றில் என்றென்றும் வாழ்ந்து வருவர். அல்லாஹ் அவர்களிடம் நன்கு திருப்தி கொண்டுள்ளான். அவர்களும் அவனிடம் நன்கு திருப்தி கொண்டுள்ளனர். இது உண்மையிலேயே மாபெரும் வெற்றியாகும்.
வானங்கள், பூமி மற்றும் இவற்றிக்கிடையிலுள்ளவை ஆகியவற்றின் ஆட்சி அல்லாஹ்வுக்கே உரியது. அவன் எல்லாவற்றிற்கும் முழு ஆற்றல் பெற்றவனாவான். ரு16
அளவற்ற அருளாளனும் மேன் மேலும் கருணை காட்டுபவனுமாகிய அல்லாஹ்வின் பெயரால் (நான் ஓதுகின்றேன்.)
வானங்களையும், பூமியையும் படைத்து இருள்களையும் ஒளியையும் அமைத்த அல்லாஹ்வுக்கே எல்லா புகழும் உரியது. இவ்வாறிருந்தும் நிராகரிப்பவர்கள் தங்கள் இறைவனுக்கு இணை வைக்கின்றனர்.
அந்த இறைவனே உங்களை (ஈரமான) களிமண்ணிலிருந்து படைத்தான். (பின்னார் வாழ்நாளிற்காக) குறிப்பிட்ட ஒரு காலத்தைத் தீர்மானித்தான். அவனிடத்து வரையறுக்கப்பட்ட இன்னொரு காலமும் உண்டு1. இவ்வாறிருந்தும் நீங்கள் ஐயம் கொள்கின்றீர்கள்.
வானங்களிலும் பூமியிலும் உள்ள அல்லாஹ் அவனேயாவான். உங்களின் மறைவானவற்றையும், வெளிப்படையானவற்றையும் அவன் அறிகின்றான். மேலும் அவன் நீங்கள் சம்பாதிப்பதையும் அறிகின்றான்.
அவர்களிடம் அவர்களுடைய இறைவனின் அடையாளங்களுள் எந்த அடையாளம் வந்தாலும், அவர்கள் அதனை புறக்கணிக்கின்றனர்.
எனவே முழுமையான  உண்மை (குர்ஆன்) அவர்களிடம் வந்த போது, அதனையும் அவர்கள் மறுத்துவிட்டனர். ஆனால் அவர்கள் ஏளனம் செய்து கொண்டிருந்த செய்திகள் விரைவிலேயே அவர்களுக்குக் கிடைக்கும்2.
இவர்களுக்கு முன்னர் பல்வேறு காலங்களில் எவ்வளவு சமுதாயங்களை நாம் அழித்துள்ளோம் என்பது இவர்களுக்கு தெரியாதா? உங்களுக்கு நாம் வழங்காத பெரும் வலிமையினை நாம் அவர்களுக்குப் பூமியில் வழங்கியிருந்தோம். மேலும் அவர்களின் மேல் பெரும் மழை பெய்யும் மேகங்களை நாம் அனுப்பினோம். நாம் அவர்களுக்குக் கீழே ஆறுகளை ஓடச் செய்தோம். பின்னர் அவர்களின் பாவங்களின் காரணமாக, அவர்களை நாம் அழித்துவிட்டு அவர்களுக்கு பின்னர் மற்றொரு சமுதாயத்தை எழுப்பினோம்.
தாள்களில் எழுதப்பட்ட வேதமொன்றை நாம் உமக்கு இறக்கி, அதனை அவர்கள் தங்கள் கைகளால் தொட்டு உணர்ந்திருந்தாலும், இது மிகவும் தெளிவான மாயக்கலை என்றே நிராகரிப்போர் கூறியிருப்பர்.
அவரிடத்து ஓரு வானவர் ஏன் இறக்கப்படவில்லை என்று அவர்கள் கேட்கின்றனர். நாம் ஒரு வானவரை இறக்கியிருந்தால், பிரச்சனைக்கு ஒரு முடிவு ஏற்பட்டிருக்கும். பின்னர் அவர்களுக்கு எவ்வித கெடுவும் கொடுக்கப்பட்டிருக்காது.
நாம் ஒரு  வானவரை (தூதராக) அமர்த்தியிருந்தால் நாம் அவருக்கு மனித வடிவத்தையே கொடுத்திருப்போம். ஆகவே அவர்கள் இப்பொழுது (தங்களுக்குள்) ஐயங்கொண்டிருப்பவற்றில், அவர்களுக்கு மேலும் ஐயத்தையே ஏற்படுத்தியிருப்போம்.
உமக்கு முன்னர் தோன்றிய தூதர்களும் ஏளனம் செய்யப்பட்டுள்ளனர். அவர்கள் எதனை (அதாவது எந்த ஆக்கினை) குறித்து ஏளனம் செய்தனரோ அந்த ஆக்கினையே அவர்களுள் ஏளனம் செய்தவர்களைச் சூழ்ந்து கொண்டது. ரு1
நீங்கள் பூமியில் சுற்றித்திரிந்து (தூதர்களை) பொய்யாக்கியோருக்கு என்ன முடிவு ஏற்பட்டதென்பதைப் பாருங்கள் என்று நீர் (அவர்களிடம்) கூறுவீராக.
வானங்களிலும் பூமியிலும் உள்ளவை எவனுக்குரியவை என்று (அவர்களிடம்) நீர் கேட்பீராக. (இதற்கு அவர்கள் என்ன பதில் தரப்போகிறார்கள்? நீரே அவர்களிடம் அவை) அல்லாஹ்விற்குரியவை என்று கூறுவீராக. அவன் கருணையைத் தன் கடமையாகக் கொண்டுள்ளான். அவன் உங்களை நிச்சயமாக மறுமை நாள் வரையிலும் ஒன்று சேர்த்துக் கொண்டேயிருப்பான். இதில் ஐயமே இல்லை. தங்கள் வாழ்வை வீணாக்கியவர்கள் நம்பிக்கை கொள்ள மாட்டார்கள்3.
இரவி(ன் இருளி)லும் பக(லின் ஒளியி)லும் வாழ்பவையெல்லாம் (இறைவனாகிய) அவனுக்கே உரியன. மேலும் அவன் நன்கு கேட்பவனும் நன்கு அறிபவனுமாவான்.
நீர் கூறுவீராக! வானங்களையும், பூமியையும் படைத்தவனாகிய அல்லாஹ்வையன்றி வேறொருவனை நான் நண்பனாக ஆக்கிக் கொள்வேனா? அவன் (எல்லா மக்களுக்கும்) உணவளிக்கின்றான். (எவரிடமிருந்தும்) அவனுக்கு உணவளிக்கப்படுவதில்லை. நீர் கூறுவீராக! கட்டுப்பட்டு நடப்பவர்களில் முதன்மையானவனாக இருக்க வேண்டும் என்று நான் கட்டளையிடப்பட்டுள்ளேன். மேலும் (தூதரே) நீர் (இறைவனுக்கு) இணைவைப்போரைச் சார்ந்தவராக இருக்க வேண்டாம்.
நீர் கூறுவீராக! நான் என் இறைவனுக்கு கட்டுப்படாவிட்டால், பெருந்தண்டனைக்குரிய நாளுக்கு நான் அஞ்சுகிறேன்.
அது (தண்டனை) அந்நாளில் அகற்றப்பட்டவர்க்கு நிச்சயமாக இறைவன் கருணை காட்டியுள்ளான். மேலும் இது நிச்சயமாக வெளிப்படையான வெற்றியாகும்.
அல்லாஹ் உமக்கு ஒரு துன்பத்தைத் தந்தால், அவனையன்றி வேறெவராலும் அதை நீக்க முடியாது. அவன் உமக்கு ஒரு நன்மையைத் தந்தால் அவன் விரும்பியவற்றைச் செய்ய பேராற்றல் பெற்றவனாவான்.
அவன் தன் அடியார்களிடத்து ஒப்புயர்வற்றவன்4. அவன் மிக நுட்ப ஞானங்களைக் கொண்டவனும் எல்லாம் தெரிந்தவனுமாவான்.
நீர் கூறுவீராக! சான்றுகளுள் மிக வலுவானது எது? கூறுவீராக; எனக்கும் உங்களுக்கும் இடையில் அல்லாஹ் சாட்சியாவான். இந்தக் குர்ஆனைக் கொண்டு உங்களுக்கும், இது போய்ச் சேர்ந்தவர்களுக்கும் நான் எச்சரிக்கை செய்யும் பொருட்டு, இக்குர்ஆன் (வஹீ) மூலம் எனக்கு அறிவிக்கப்பட்டுள்ளது. அல்லாஹ்வைத் தவிர வேறு கடவுள்களும் இருக்கின்றனர் என்று நீங்கள் சாட்சி கூறுகின்றீர்களா? கூறுவீராக; நான் அவ்வாறு சாட்சி கூறமாட்டேன். (மீண்டும் அவர்களிடம்) கூறுவீராக; அவன் ஒருவனே வணக்கதிற்குரியவனாவான். நீங்கள் (அவனுக்கு) வைக்கும் இணைகளிலிருந்து நான் மிகவும் விலகியுள்ளேன்.
வேதம் கிடைத்துள்ளவர்கள், தங்கள் பிள்ளைகளை அறிந்து கொள்வது போன்றே இவரை5 (யும்) அறிந்து கொள்கின்றனர். (ஆனால்) தங்களை இழப்பிற்கு ஆளாக்கிக் கொண்டவர்கள் நம்பிக்கை கொள்வதில்லை. ரு2
அல்லாஹ்வைப் பற்றி பொய் புனையவோ அல்லது அவனுடைய அடையாளங்களைப் பொய்யாக்கவோ செய்பவனை விட அக்கிரமக்காரன் யார்? நிச்சயமாக அக்கிரமக்காரர்களுக்கு வெற்றி கிடைப்பதில்லை.
ஒரு நாள், நாம் அவர்கள் எல்லாரையும் ஒன்று சேர்த்து (இறைவனுக்கு) இணை வைத்தவர்களிடம் நீங்கள் உறுதியாக வாதித்த இணைகள் எங்கே? என்று நாம் கேட்போம் (அந்நாளை நினைத்துப் பாருங்கள்.)
பின்னர் எங்கள் இறைவனாகிய அல்லாஹ்வின் பேரில் ஆணையாக நாங்கள் இணை வைப்போராய் இருந்ததில்லை என்று கூறுவதல்லாமல் அவர்களுக்கு வேறு பதில் இருக்காது.
அவர்கள் தங்களுக்கு எதிராக எவ்வாறு பொய்யுரைக்கிறார்கள் என்பதையும் அவர்கள் பொய்யாக புனைந்து கூறியவை (யெல்லாம்) அவர்களுக்கு பயனளிக்கவில்லை என்பதையும் நீர் பார்ப்பீராக.
உமக்குச் செவி சாய்ப்பவர் அவர்களில் சிலர் உள்ளனர். ஆனால் அவர்கள் அதனை புரிந்து கொள்ளாதிருப்பதற்காக அவர்களின் உள்ளங்களில் திரைகளையும், அவர்களின் காதுகளில் செவிட்டுத் தன்மையையும் நாம் ஏற்படுத்தியுள்ளோம்6 அவர்கள் ஒவ்வொரு அடையாளத்தைக் கண்டாலும் அவர்கள் அதனிடத்து நம்பிக்கை கொள்ள மாட்டார்கள். எதுவரையெனில், அவர்கள் உம்மிடம் வந்தால், உம்முடன் வாக்குவாதம் செய்கின்றனர். (குர்ஆனாகிய) இது முன்னோர்களின் கட்டுக்கதைகளேயாகும் என்று நிராகரிப்போர் கூறுகின்றனர்7.
அவர்கள் அதனை (நம்பவிடாமல் மற்றவர்களை) தடுக்கின்றனர். (தாங்களும்) அதிலிருந்து விலகிக் கொள்கின்றனர். ஆனால் அவர்கள் தங்களையே தவிர வேறெவரையும் அழித்துக் கொள்வதில்லை. ஆனால் அவர்கள் இதனை உணர்வதில்லை.
நரகத்திற்கு முன் அவர்கள் நிறுத்தப்படும்போது நீர் அவர்களைக் கண்டால், அவர்கள் அந்தோ! நாங்கள் மீண்டும் (உலகிற்கு) அனுப்பப்பட்டால் நலமாக இருக்குமே. (அவ்வாறாயின்) நாங்கள் ஒரு போதும் எங்கள் இறைவனின் அடையாளங்களைப் பொய்யாக்க மாட்டோம். மேலும் நாங்கள் நம்பிக்கை கொண்டவர்களாக இருப்போம் என்று கூறுவார்கள்.
உண்மையில் அவர்கள் முன்னர் மறைத்து வைத்திருந்தவை அவர்களுக்கு தெளிவாகி விட்டது. அவர்கள் திரும்பவும் அனுப்பப்பட்டால் தடுக்கப்பட்டதன் பக்கமே நிச்சயமாக மீண்டும் செல்வர். நிச்சயமாக அவர்கள் பொய்யர்களே ஆவர்.
நம்முடைய இந்த உலக வாழ்வினைத் தவிர (மறுமை) எதுவுமில்லை; நாம் எழுப்பப்படவும் மாட்டோம் என்று அவர்கள் கூறுகின்றனர்.
அவர்கள் தங்கள் இறைவன் முன் நிறுத்தப்படும்போது நீர் (அவர்களைக்) கண்டால்! அவன் (அவர்களிடம், மறுமை வாழ்வாகிய) இது உண்மையல்லவா என்று கேட்பான். அவர்கள் எங்கள் இறைவன் மீது ஆணையாக உண்மைதான் என்று பதிலளிப்பார்கள். அவ்வாறாயின் நீங்கள் நிராகரித்ததனால் தண்டனையைச் சுவைத்துப் பாருங்கள் என்று அவன் கூறுவான். ரு3
அல்லாஹ்வுடனுள்ள சந்திப்பைப் பொய்யாக்குபவர்கள், நிச்சயமாக இழப்பிற்கு ஆளானோர் ஆவர். எதுவரை எனில், அவர்களிடம் அந்நேரம் திடீரென வரும்போது (இந்நேரத்தை) நாங்கள் புறக்கணித்த காரணத்திற்காக இது எங்களுக்கு ஏற்பட்ட துயரமே என்று அவர்கள் கூறுவார்கள். அவர்கள் தங்கள் சுமைகளைத் தங்கள் முதுகுகளில் சுமப்பார்கள். நிச்சயமாக அவர்கள் சுமப்பது மிகவும் தீயதே.
உலக வாழ்க்கை விளையாட்டும் பொழுது போக்குமேயன்றி வேறில்லை. ஆனால் இறையச்சம் உடையவர்களுக்கு நிச்சயமாக மறுமை வீடே சிறந்தது. எனவே நீங்கள் சிந்தித்து செயலாற்ற வேண்டாமா?
அவர்கள் கூறுவது உமக்கு மெய்யாகவே கவலையைத் தருகின்றது என்பதனை நாம் (நன்கு) அறிகின்றோம். ஏனென்றால் அவர்கள் உம்மைப் பொய்ப்படுத்தவில்லை. எனினும் அநீதி இழைப்போர் அல்லாஹ்வின் வசனங்களை வேண்டுமென்றே நிராகரிக்கின்றனர்.
நிச்சயமாக உமக்கு முன்னர் வந்த தூதர்களும் பொய்ப்படுத்தப்பட்டனர். அவர்கள் பொய்ப்படுத்தப்பட்டதுடன், துன்புறுத்தப்பட்டிருந்தும் அவர்களுக்கு நம் உதவி வரும் வரை பொறுமையாக இருந்தனர். அல்லாஹ்வின் வசனங்களை மாற்றுபவன் எவனுமில்லை. இத்தூதர்களின் செய்திகள் நிச்சயமாக உம்மிடம் வந்தே இருக்கின்றன.
(நிராகரிப்பவர்களாகிய) அவர்களின் புறக்கணிப்பு உமக்குத் துன்பம் தருமாயின், உம்மால் முடிந்தால் பூமிக்குள் செல்லும் சுரங்கத்தையோ, வானத்திற்குச் செல்லும் ஒரு ஏணியையோ தேடி ஓர் அடையாளத்தை அவர்களுக்காக கொண்டுவாரும். (உம்மால் முடியாது) அல்லாஹ் விரும்பியிருந்தால், நிச்சயம் அவர்களை நேரான வழியில் ஒன்று சேர்த்திருப்பான். எனவே நீர் அறியாதவர்களைச் சார்ந்தவராகி விட வேண்டாம்.
கவனமாகக் கேட்கின்றவர்களே ஒப்புக் கொள்வார்கள். மரணமடைந்தவர்களை8 அல்லாஹ் எழுப்புவான். பின்னர் அவர்கள் அவனிடமே திரும்பவும் கொண்டு செல்லப்படுவர்.
அவருடைய இறைவனிடமிருந்து அவருக்கு ஓர் அடையாளம் ஏன் இறக்கப்படவில்லை என்று அவர்கள் கூறுகின்றனர். நீர் கூறுவீராக, அல்லாஹ் அடையாளத்தை இறக்குவதற்கு நிச்சயமாக ஆற்றல் பெற்றவனே. ஆனால் அவர்களுள் பெரும்பாலார் அறிவதில்லை.
பூமியின் (மேல் நடந்து செல்லும்) பிராணிகளும், (வானில்) தம் இறக்கைகளால் பறந்து செல்லும் பறவைகளும் உங்களைப் போன்ற கூட்டங்களே அன்றி வேறில்லை9. இந்த வேதத்தில் எதனையும் விட்டு வைக்கவில்லை. பின்னர் அவர்கள் தங்கள் இறைவனிடமே ஒன்று சேர்க்கப்படுவார்கள்.
மேலும் நம்முடைய வசனங்களை மறுத்தவர்கள் காரிருளில் உள்ள செவிடர்களும், ஊமையர்களும் ஆவர். அல்லாஹ் தான் நாடுபவரை அழித்து விடுகின்றான்; மேலும் தான் நாடுபவரை நேர்வழியில் நடத்துகிறான்.
உங்களுக்கு அல்லாஹ்வின் தண்டனை வந்துவிட்டால் அல்லது (முன்னறிவிக்கப்பட்ட) அந்த நேரம் வந்துவிட்டால் உங்கள் நிலைமை எவ்வாறு இருக்கும்.? நீங்கள் உண்மையாளர்களாயின் அல்லாஹ்வையன்றி வேறெவரையாவது அழைப்பீர்களா? என்று நீர் கேட்பீராக.
இல்லை, அவனையே நீங்கள் அழைப்பீர்கள். பின்னர் அவன் விரும்பினால், எதை அகற்றுவதற்காக நீங்கள் (அவனை) அழைப்பீர்களோ அதை அவன் கட்டாயமாக அகற்றிவிடுவான். மேலும் நீங்கள் (இறைவனுக்கு) இணையாக்கியதை மறந்து விடுவீர்கள். ரு4
நாம் உமக்கு முன்னுள்ள சமுதாயங்களுக்கும், நிச்சயமாக (தூதர்களை) அனுப்பினோம். அத்தூதர்கள் வந்த10 பின்னர் அவர்கள் பணிவை மேற்கொள்ளும் பொருட்டு துன்பம், துயரம் ஆகியவற்றால் நாம் அவர்களைப் பிடித்து கொண்டோம்.
நம்முடைய தண்டனை அவர்களிடம் வந்த போது, அவர்கள் பணிந்து நடந்திருக்க வேண்டாமா? ஆனால் அவர்களின் உள்ளங்கள் (மேலும்) கடினமாகி விட்டன. மேலும் அவர்கள் செய்து கொண்டிருந்ததை ஷைத்தான் அவர்களுக்கு அழகுமிக்கதாய்க் காட்டிவிட்டான்.
பின்னர் அவர்களுக்கு அறிவுறுத்தப்பட்டதை அவர்கள் மறந்து விட்ட போது, எல்லாப் பொருள்களின் வாயில்களையும் நாம் அவர்களுக்கு திறந்து விட்டோம். அவர்களுக்கு வழங்கப்பட்டவற்றால் அவர்கள் மகிழ்ச்சியடைந்தபோது, நாம் அவர்களைத் திடீரென பிடித்துக் கொண்டோம். அந்நேரத்தில் அவர்கள் நிராசை அடைந்து விட்டார்கள்.
எனவே அநீதி இழைத்தவர்களின் அடிவேரே துண்டிக்கப்பட்டது. எல்லா உலகங்களையும் படைத்துக் காத்தோம்பும் அல்லாஹ்வுக்கே எல்லாப் புகழும் உரியன.
அல்லாஹ் உங்கள் கேள்விப்புலனையும் பார்வையையும் போக்கி உங்கள் உள்ளங்களில் முத்திரையிட்டு விட்டால், அல்லாஹ்வையன்றி அதனை (த்திருப்பி)க் கொண்டு வரும் கடவுள் யார் என்பதைச் சொல்வீர்களா என்று நீர் கேட்பீராக. நாம் வசனங்களை எவ்வாறு மீண்டும் மீண்டும் (பல்வேறு கோணத்தில்) விளக்குகின்றோம் என்று பார்ப்பீராக. (ஆனால்) இவ்வாறிருந்தும் அவர்கள் புறக்கணிக்கின்றனர்.
அல்லாஹ்வின் தண்டனை (அறிவிப்பின்றி) திடீரெனவோ வெளிப்படையாகவோ உங்களிடம் வந்துவிட்டால், அநீதி இழைப்பவர்களைத் தவிர (வேறெவரும்) அழிவிற்குள்ளாக்கப்படுவாரா என்பதையும் கூறுங்கள் (பார்க்கலாம்) என்று நீர் கேட்பீராக.
நற்செய்தி உடையவராகவும், அச்சமூட்டி எச்சரிக்கை செய்பவராகவுமன்றி நாம் தூதர்களை அனுப்புவதில்லை. ஆகவே, நம்பிக்கைக் கொண்டு (தம்மைச்) சீர்திருத்திக் கொள்கின்றவர்களுக்கு (வருங்காலத்தைப் பற்றி) எவ்விதப் பயமும் ஏற்படாது; அவர்கள் (சென்ற காலம் பற்றிக்) கவலைப்படவும் மாட்டார்கள்.
மேலும் நம்முடைய வசனங்களைப் பொய்யாக்குவோருக்கு அவர்களின் கட்டுப்படாத நிலை காரணத்தினால் நமது தண்டனை அவர்களைப் பற்றிக் கொள்ளும்.
நீர் கூறுவீராக! அல்லாஹ்வின் கருவூலங்கள் என்னிடம் இருக்கின்றன (என்றும்) மறைவானவற்றை நான் அறிகிறேன் என்று(ம்) உங்களிடம் நான் கூறவில்லை. மேலும் நான் ஒரு மலக்கு என்றும் உங்களிடம் நான் கூறவில்லை. எனக்கு (இறைவனால் வஹீயின் மூலம்) அறிவிக்கப்படுவதையே நான் பின்பற்றுகிறேன். நீர் கூறுவீராக; குருடனும், பார்வையுள்ளவனும் சமமானவர்களா? பின்னர் ஏன் நீங்கள் சிந்திப்பதில்லை?
தங்கள் இறைவனிடம் தாங்கள் ஒன்று சேர்க்கப்படுவோமென்றும் (அச்சமயம்) அவனையன்றி (எந்தவொரு) நன்மையுமில்லை, பரிந்து பேசுபவருமில்லை என்றும் அஞ்சுகின்றவர்கள், இறையச்சத்தை மேற்கொள்ளும் பொருட்டு நீர் இதனால் அவர்களை எச்சரிக்கை செய்வீராக.
மேலும் தங்களின் இறைவனின் கவனத்தை நாடியவர்களாகக் காலையிலும், மாலையிலும், அவனை அழைப்பவர்களை நீர் வீரட்டாதீர். அவர்களின் கணக்கில் உமக்கு சிறிதும் பங்கில்லை. உம் கணக்கில் அவர்களுக்குச் சிறிதும் பங்கில்லை. ஆகவே நீர் அவர்களை விரட்டினால் அநீதியிழைப்போரைச் சேர்ந்தவராவீர்.
இவ்வாறே நம்மிடையேயுள்ள இவர்களுக்கா அல்லாஹ் அருள் செய்தான் என்று அவர்கள் கூறும் பொருட்டு அவர்களில் சிலரை சிலரால் நாம் சோதித்தோம். நன்றி செலுத்துபவர்களை அல்லாஹ் நன்கு அறிபவனல்லவா?
நம்முடைய வசனங்களில் நம்பிக்கை கொள்பவர்கள் உம்மிடம் வரும்போது நீர் (அவர்களிடம்) கூறுவீராக: உங்களுக்கு என்றென்றும் சாந்தி உண்டாவதாக: உங்கள் இறைவன் உங்களுக்குக் கருணை காட்டுவதைத் தன் கடமையாகக் கொண்டுள்ளான். (அது இவ்வாறு:) உங்களுள் எவராவது அறியாமையினால் ஏதாவதொரு தீமையைச் செய்து, பின்னர் மனம் வருந்தியும் திருந்திக் கொள்ளவும் செய்தால், நிச்சயமாக அவன் மிக்க மன்னிப்பவனும் மேன்மேலும் கருணை காட்டுபவனுமாவான்.
இவ்வாறே, (உண்மை வெளிவரும் பொருட்டும்) குற்றவாளிகளின் வழி நன்கு தெளிவாகிவிடும் பொருட்டு(ம்) நாம் அடையாளங்களைத் தெளிவாக விளக்குகின்றோம். ரு6
நீர் (அவர்களிடம்) கூறுவீராக: அல்லாஹ்வையன்றி நீங்கள் அழைப்பவை (களான பொய்யான தெய்வங்) களை நான் வணங்கக்கூடாதென்று (முற்றிலும்) தடுக்கப்பட்டுள்ளேன். நீர் (அவர்களிடம்) கூறுவீராக: நான் உங்களுடைய (இழிவான) விருப்பங்களை பின்பற்ற மாட்டேன். (நான் அவ்வாறு செய்தால்) அப்பொழுது நான் வழிதவறியவன் (என்றும்) நான் நேர்வழி பெற்றவர்களை சார்ந்தவனல்லன் (என்றும் புரிந்து கொள்ளுங்கள்).
நீர் (அவர்களிடம்) கூறுவீராக: நான் என் இறைவன் புறமிருந்துள்ள தெளிவான சான்றில் (நிலைகொண்டு) உள்ளேன். நீங்கள் அதைப் பொய்யாக்குகின்றீர்கள். விரைவில் (நிகழ) வேண்டுமென்று நீங்கள் விரும்புவது என்னிடம் இல்லை. தீர்ப்பு அல்லாஹ்விடமே. அவன் உண்மையினை விளக்குகின்றான். அவன் தீர்ப்பு வழங்குவதில் மிகச் சிறந்தவனாவான்.
நீர் (அவர்களிடம்) கூறுவீராக: விரைந்து (நிகழ) வேண்டும் என நீங்கள் விரும்புவது என்னிடமிருந்தால், எனக்கும் உங்களுக்கும் இடையிலுள்ள பிரச்சனை (எப்போதோ) முடிந்திருக்கும். அல்லாஹ் அநீதியிழைப்பவர்களை நன்கு அறிகின்றான்.
அவனிடமே மறைவானவற்றிற்குரிய திறவுகோல்கள் இருக்கின்றன. அவற்றை அவனையன்றி வேறெவரும் அறிவதில்லை. நிலத்திலும் கடலிலும் உள்ளதை அவன் அறிகின்றான். அவன் அறியாமல் ஓரிலையும் உதிருவதில்லை. பூமியின் ஆழிருள்களிலுள்ள தானியமும், ஈரமானதும், காய்ந்ததும் (ஆன எல்லாம் மிகவும்) தெளிவான (அவனுடைய) நூலில் (பதிவு செய்யப்பட்டு) உள்ளது.
அவனே இரவில் உங்கள் உயிரைக் கைப்பற்றுகின்றான். பகலில் நீங்கள் செய்வதை அறிகின்றான். பின்னர் குறிப்பிடப்பட்ட காலம் நிறைவுபெறும் பொருட்டு உங்களை மீண்டும் எழுப்புகின்றான். இதன் பின்னர் அவனிடமே நீங்கள் திருப்பிச் செல்ல வேண்டியதுள்ளது. பின்னர் நீங்கள் செய்து கொண்டிருப்பது பற்றி அவன் உங்களுக்கு அறிவிப்பான். ரு7
அவன் தன் அடியார்களிடத்து மிகைத்தவனாவான். அவன் உங்களுக்கு பாதுகாவலர்களை அனுப்புகின்றான். உங்களுள் எவருக்காவது மரணம் வரும்போது, நம் தூதர்கள் (அதாவது வானவர்கள்) அவருடைய உயிரைக் கைப்பற்றுகின்றனர். அவர்கள் (அதில்) தவறுவதில்லை.
பின்னர் அவர்களுடைய உண்மையான எஜமானனாகிய அல்லாஹ்விடம் அவர்கள் திரும்பக் கொண்டு செல்லப்படுவர். கேளுங்கள்! தீர்ப்பு அவனுக்கே உரியது. மேலும் அவன் விரைவில் கணக்கெடுப்பவனாவான்.
நீங்கள் நிலத்திலும், கடலிலும் உள்ள இருள்களில் சிக்கி(ய சமயத்தில்) எங்களை இதிலிருந்து காப்பாற்றினால், நிச்சயமாக நாங்கள் நன்றி செலுத்துவோராகி விடுவோம் என்று பணிவாகவும் மறைவாகவும் அவனை அழைத்துக் கொண்டிருக்கும் தருணத்தில், உங்களை மீட்பவன் யார் என்று நீர் (அவர்களிடம்) கேட்பீராக!
நீர் (அவர்களிடம்) கூறுவீராக. அல்லாஹ் (தான் ) உங்களை அவற்றிலிருந்தும் (ஏனைய) எல்லாத் துன்பங்களிலிருந்தும் காப்பாற்றுகின்றான். ஆயினும் நீங்கள் (அவனுக்கு) இணைவைக்கின்றீர்களே!
நீர் (அவர்களிடம்) கூறுவீராக: உங்களுக்கு மேலிருந்தும், உங்கள் கால்களுக்கு கீழிருந்தும் தண்டனையை அனுப்புவதற்கோ உங்களைப் பல்வேறு பிரிவுகளாகப் (பிரித்து) சீர்குலைத்து ஒருவருக்கொருவர் செய்யும் கொடுமைகளைச் சுவைக்கச் செய்வதற்கோ அவன் ஆற்றல் பெற்றவனாவான். அவர்கள் புரிந்து கொள்ள வேண்டும் என்பதற்காக நாம் சான்றுகளை எவ்வாறு மீண்டும் மீண்டும் விளக்குகின்றோம் என்பதனை பார்ப்பீராக.
இது உண்மையாயிருந்தும், இதனை உமது சமுதாயம் மறுக்கின்றது. நீர் அவர்களிடம், நான் உங்களுக்கு பொறுப்பாளி அல்ல என்று கூறுவீராக.
ஒவ்வொரு முன்னறிவிப்பிற்கும் (அது நிறைவேறுவதற்கு) குறிப்பிட்ட ஒரு காலம் உள்ளது. விரைவிலேயே நீங்கள் (உண்மையினைத்) தெரிந்து கொள்வீர்கள்.
நம்முடைய வசனங்களை ஏளனம் செய்து பேசுவோரை நீர் கண்டால், அவர்கள் இதை விட்டு வேறு பேச்சில் ஈடுபடும் வரை, நீர் அவர்களை விட்டு விலகியிருப்பீராக. ஷைத்தான் உம்மை மறக்கச் செய்தால் நினைவு வந்த பிறகு, நீர் அநீதி இழைப்பவர்களுடன் அமர்ந்திருக்காதீர்.
அவர்களின் கணக்கில் இறையச்சமுடையோருக்கு எப்பங்குமில்லை. எனினும், அவர்கள் இறையச்சம் கொள்வதற்காக அறிவுரை நல்குவது (இவர்களின் பொறுப்பாகும்)
தங்கள் மார்க்கத்தை ஒரு விளையாட்டாகவும், பொழுது போக்காகவும் ஆக்கிக் கொண்டு உலக வாழ்க்கையின் ஏமாற்றத்திற்கு உள்ளானவர்களை நீர் விட்டு விடுவீராக. ஓர் ஆன்மா, தான் சம்பாதித்துக் கொண்டவற்றின் காரணமாக அழிவிற்குள்ளாக்கப்படாதிருக்க நீர் இதன் மூலம் அறிவுரை கூறுவீராக. இறைவனையன்றி அதற்கு உதவியாளர் எவருமில்லை. எல்லா (வகையான) ஈட்டுப் பொருளையும் அது கொடுத்தாலும், அதனிடமிருந்து ஏற்றுக் கொள்ளப்படமாட்டாது. இத்தகையோர் தங்கள் செயல்களின் காரணத்தால் அழிவிற்குள்ளாக்கப்படுவர். இவர்கள் நிராகரித்ததன் காரணத்தால் குடிப்பதற்குக் கொதிக்கும் நீரும், வேதனையளிக்கக் கூடிய ஆக்கினையும் அவர்களுக்கு உண்டு. ரு8
நீர் அவர்களிடம் கூறுவீராக: அல்லாஹ்வையன்றி எங்களுக்கு நன்மையோ, தீமையோ செய்ய இயலாதவற்றை நாங்கள் அழைக்க வேண்டுமா? மேலும் எங்களுக்கு அல்லாஹ் நேர்வழியினை காட்டிய பின்னர், தீயவர்களால் கவரப்பட்டு மனங்குழம்பியபடி பூமியில் தடுமாறியவனைப் போல் நாங்கள் குதிகால்களில் திருப்பி விடப்பட வேண்டுமா? நேர்வழியினைப் பெற எங்களிடம் வாருங்கள் என்று அவனை அழைக்கும் நண்பர்கள் அவனுக்கு உள்ளனர். (நிராகரிப்பவர்களாகிய அவர்களிடம்) நீர் கூறுவீராக. நிச்சயமாக அல்லாஹ்வின் வழியே (உண்மையான) நேர்வழி. எல்லா உலகங்களின் இறைவனுக்கு நாங்கள் கட்டுப்பட்டு நடக்க வேண்டுமென்று எங்களுக்குக் கட்டளையிடப்பட்டுள்ளது.
நீங்கள் தொழுகைகளைச் (சரியாக) நிறைவேற்றுங்கள். அவனுக்கே அஞ்சுங்கள். அவனிடமே நீங்கள் ஒன்று சேர்க்கப்படுவீர்கள். என்றும் (கட்டளையிடப்பட்டுள்ளது.)
அவனே வானங்களையும், பூமியையும் நுட்பமான ஞானத்துடன் படைத்தான். ஆகிவிடு என்று அவன் கூறும் நாளில் (அவ்வாறே) ஆகிவிடும். அவனது வாக்கு உண்மையானது. மேலும் எக்காளம் ஊதப்படும் நாளின் ஆட்சி அவனுக்கே! (அவன்) மறைவானவற்றையும், வெளிப்படையானவற்றையும் அறிபவன். அவன் நுட்பமான ஞானமுள்ளவனும், மேலும் நன்கு தெரிந்து கொள்பவனுமாவான்.
இப்ராஹீம் தமது தந்தை ஆஸரிடம் நீர் சிலைகளை வணக்கதிற்குரியவையாக்கிக் கொண்டீரா? நான் உம்மையும் உமது சமுதாயத்தினரையும் (மிகவும்) தெளிவான வழிகேட்டில் இருப்பதைக் காண்கிறேன் என்று கூறிய நேரத்தை (நினைத்துப் பாருங்கள்.)
இவ்வாறு, நாம் இப்ராஹீமுக்கு அவர் (முழுமையான ஞானம் பெற்று நேர்வழியில் நடக்கவும்), உறுதியான நம்பிக்கையாளர்களைச் சார்ந்தவராய் இருக்க(வும்) வானம் பூமி ஆகியவற்றின் ஆட்சியினை காட்டினோம்.
(ஒரு நாள்) இரவின் இருள் அவரைச் சூழ்ந்த போது, அவர் ஒரு விண்மீனைக் கண்டார். (அப்போது) அவர் இது என் இறைவன் (ஆக முடியுமா) என்றார். பின்னர் அது மறைந்து விடவே, அவர் மறையக் கூடியவற்றை இறைவனாக்க நான் விரும்பவில்லை என்றார்.
(பின்னர்) அவர் ஒளி வீசித் தோன்றும் சந்திரனைக் கண்ட போது, அவர் இது(வா) என் இறைவன் என்றார். பிறகு அதுவும் மறைந்து விடவே அவர், என் இறைவன் எனக்கு வழி காட்டவில்லை எனில், நிச்சயமாக நான் வழி தவறிய மக்களைச் சார்ந்திருப்பேன் என்றார்.
அடுத்து அவர் ஒளி வீசித் தோன்றும் சூரியனைக் கண்ட போது, இது மிகவும் பெரியது இது இறைவன் ஆகுமா? என்றார். பின்னர் அது(வும்) மறைந்து விடவே, அவர் என் மக்களே நீங்கள் இறைவனுக்கு, இணை வைக்கின்ற (இ) வைகளிலிருந்து நான் முற்றிலும் விலகியுள்ளேன்11 என்று கூறினார்.
நிச்சயமாக நான் வானங்களையும், பூமியையும் படைத்த அவன் பக்கம் குனிந்தவனாய் என் கவனத்தைத் திருப்பி விட்டேன். நான் இணைவைப்பவர்களைச் சேர்ந்தவனல்லன்.
அவருடைய சமுதாயத்தினர், அவருடன் வாதம் செய்தனர். (அப்போது) அவர், அல்லாஹ்வே எனக்கு நேரான வழியை காட்டியிருக்கும்போது, நீங்கள் அவனைக் குறித்து என்னுடன் வாதிக்கின்றீர்களா? என் இறைவன் ஒன்றை நாடினால், அதற்கன்றி நீங்கள் இணையாக்கும் எதற்கும் நான் அஞ்சுவதில்லை. என் இறைவன் ஒவ்வொரு பொருளையும் தன் ஞானத்தால் சூழ்ந்துள்ளான். பின்னர் ஏன் நீங்கள் நல்லறிவு பெறுவதில்லை?
அவன் உங்களுக்கு எந்த அத்தாட்சியும் வழங்காதிருந்தும் அல்லாஹ்வுக்கு நீங்கள் இணை வைப்பதனை, நீங்களே அஞ்சாதிருக்கும் நிலையில், நீங்கள் இணை வைக்கும் பொருளைப் பற்றி நான் ஏன் அஞ்ச வேண்டும்? ஆகவே உண்மையிலேயே நீங்கள் அறிந்தவராயிருந்தால், நம் இரு பிரிவினருள் பாதுகாப்பிற்குரியவர் எவர் (என்று கூறுவீராக).
நம்பிக்கை கொண்டு, தங்கள் நம்பிக்கையை அநீதியுடன் கலக்காதவர்களுக்கே அமைதி (விதிக்கப்பட்டு) உள்ளது. அவர்களே நேர்வழி பெற்றவர்களுமாவர். ரு9
இது எங்கள் வாதம். தம்மக்களுக்கு எதிராக12 எடுத்துக் காட்டுவதற்கு இதை நாம் இப்ராஹீமுக்கு வழங்கினோம். நாம் விரும்புகிறவருக்கும் பதவிகளை உயர்த்துகின்றோம். நிச்சயமாக உம்முடைய இறைவன் நுட்பமான ஞானமுள்ளவனும் நன்கு அறிபவனுமாவான்.
நாம் அவருக்கு (இப்ராஹீமுக்கு) இஸ்ஹாக்கையும், யாகூபையும் வழங்கினோம். (இதற்கு) முன்னர் நாம் நூஹ்வுக்கும் நேர்வழியினை வழங்கியுள்ளோம். மேலும் அவருடைய வழித்தோன்றல்களுள் தாவூது, சுலைமான், அய்யூப், யூஸுஃப், மூஸா, ஹாரூன் ஆகியவர்களுக்கும் (நேர்வழியினை வழங்கினோம்). இவ்வாறே நாம் நன்மை செய்கிறவர்களுக்கு நற்பலன் வழங்குகிறோம்.
மேலும் ஸகரிய்யா, யஹ்யா, ஈஸா, இல்யாஸ் ஆகியோருக்கும் (நேர்வழியினை வழங்கினோம். இவர்கள்) எல்லோருமே நல்லவர்களைச் சார்ந்தவர்களாக விளங்கினர்.
மேலும் இஸ்மாயில், அல்யஸஃ, யூனுஸ், லூத்து ஆகியவர்களுக்கும் (நேர்வழியினை வழங்கினோம்). இவர்கள் எல்லோருக்கும் (அந்தந்த கால) உலக மக்கள் மீது மேன்மையை வழங்கினோம்.
அவர்களின் மூதாதையர்கள், அவர்களின் வழிதோன்றல்கள், அவர்களின் சகோதரர்கள், ஆகியவர்களுக்கும் (நாம் நேர்வழியினை வழங்கினோம்). நாம் அவர்களைத் தேர்ந்தெடுத்து நேரான பாதையில் நடத்திச் சென்றோம்.
இதுவே அல்லாஹ்வின் நேர்வழியாகும். இதன் மூலம் அவன் தன் அடியார்களுள், தான் விரும்புகிறவருக்கு வழிகாட்டுகின்றான். அவர்கள் இணைவைத்திருப்பார்களாயின், அவர்கள் ஆற்றிய செயல்களெல்லாம் அவர்களிடமிருந்து வீணாகியிருக்கும்.
இத்தகையவர்களுக்கே வேதத்தையும், கட்டளையையும் நபித்துவத்தையும் நாம் வழங்கினோம். எனவே இவர்கள் அதனை (நபித்துவத்தை) நிராகரித்து விட்டால், அதனை நிராகரிக்காத மற்றொரு சமுதாயத்தினரிடம் (அதாவது முஸ்லிம்களிடம்) நாம் ஒப்படைத்து விட்டோம்.
(மேற்கூறப்பெற்ற) இவர்களுக்கே அல்லாஹ் நேர்வழியினை வழங்கினான். ஆகவே நீர் இவர்களின் நேர்வழியினைப் பின்பற்றுவீராக. நான் உங்களிடம் இதற்காக எந்த ஊதியத்தையும் கோருகிறதில்லை. இது எல்லா அகிலத்திற்கும் ஓர் அறிவுரையேயன்றி வேறில்லை எனக் கூறுவீராக! ரு10
அல்லாஹ் எந்த அடியாருக்கும் எதனையும் இறக்கவில்லை என அவர்கள் கூறிய போது, அவர்கள் அல்லாஹ்வை (அதாவது அவனுடைய கண்ணியத்தை) மதிக்க வேண்டியவாறு மதிக்கவில்லை. நீர் (அவர்களிடம்) கூறுவீராக! மக்களுக்கு ஒளியினையும், நேர்வழியினையும், வழங்கக் கூடியதாக மூஸா கொண்டு வந்த வேதத்தை இறக்கியவன் எவன்? நீங்கள் அதனை வெற்றுத் தாள்களாக்கிக் கொண்டிருக்கிறீர்கள். நீங்கள் அதனை வெளிப்படுத்தவும், (அதிலிருந்து) அதிகமானவற்றை மறைத்து விடவும் செய்கிறீர்கள். ஆனால் நீங்களும் உங்கள் மூதாதையர்களும் அறியாமலிருந்தவை உங்களுக்குக் கற்றுக் கொடுக்கப்பட்டன. நீர் (அவர்களிடம்) அல்லாஹ் (தான் அதனை இறக்கினான்) எனக் கூறிவிட்டுப் பின்னர் அவர்களை அவர்களின் பொய்யில் விளையாடிக் கொண்டிருக்குமாறு விட்டுவிடுவீராக.
நாம் இறக்கிய இந்த மறை, அருள் நிறைந்ததாகும். இது தனக்கு முன்னுள்ளதை முழுமைப் படுத்தக்கூடியது. நகரங்களின் தாயை (அதாவது மக்காவாழ் மக்களை)யும், அதன் சுற்றுப்புறங்களில் உள்ளவர்களையும் நீர் எச்சரிக்கவும் நாம் இதனை இறக்கியுள்ளோம். மறுமையை நம்புவோர் இதையும் நம்புவர். மேலும் அவர்கள் தம் தொழுகைகளை எப்போதும் பாதுகாத்துக் கொண்டிருப்பர்.
வேண்டுமென்றே அல்லாஹ்வின் மீது பொய்யை புனைந்து கூறுபவனை விடவும், தனக்கு வஹி அருளப்படாதிருக்க எனக்கு வஹி அருளப்பட்டது என்று கூறுபவனை விடவும் இன்னும் அல்லாஹ் இறக்கியது போன்றே நிச்சயமாக நானும் (வேத வசனத்தை) இறக்குவேன் என்று கூறுபவனை விடவும் மிகவும் கொடியவன் எவன்? அநீதி இழைப்பவர்கள் மரண வேதனைகளுக்கு ஆளாக்கப்பட்டிருக்கும் சமயத்தில் நீர் அவர்களை கண்டிருந்தால், வானவர் (அவர்களிடம்) தங்களின் கைகளை நீட்டி உங்கள் உயிர்களை வெளியே எடுங்கள்; நீங்கள் அல்லாஹ்வை குறித்து உண்மைக்கு மாற்றமானதைக் கூறிக் கொண்டிருந்ததாலும் நீங்கள் அவனுடைய வசனங்கள் சம்பந்தமாக பெருமையடித்துக் கொண்டிருந்ததாலும் இன்று உங்களுக்கு இழிவிற்குரிய தண்டனை கொடுக்கப்படும், என்று கூறும் (படிப்பினைக்குரிய காட்சியினை நீர் காண்பீர்.)
(அப்போது நாம் கூறுவோம்) முதன் முறையாக நாம் உங்களைப் படைத்தது போன்று (இப்போது) நீங்கள் எம்மிடம் தனித்தனியாக வந்துள்ளீர்கள். நாம் உங்களுக்கு வழங்கிய பேரருளை நீங்கள் உங்கள் முதுகுக்குப் பின்னால் விட்டு விட்டீர்கள். உங்கள் காரியங்களில் இவர்கள் (இறைவனுக்கு) இணையானவர்கள் என்று நீங்கள் வாதிட்டு வந்த உங்கள் பரிந்துரையாளர்களை நாம் உங்களுடன் காணவில்லையே, (ஏன்) உங்களுக்கிடையிலுள்ள தொடர்புகள் முற்றிலும் அறுந்து போய்விட்டன. நீங்கள் வாதாடிக் கொண்டிருந்தது உங்களுக்கு வீணாகிவிட்டது. ரு11
நிச்சயமாக அல்லாஹ் வித்துக்களையும், கொட்டைகளையும் வெடிக்கச் செய்பவனாவான். அவன் உயிரற்றதிலிருந்து, உயிருள்ளதை வெளிப்படுத்துகின்றான். மேலும் உயிருள்ளதிலிருந்து உயிரற்றதை வெளிப்படுத்துபவனுமாவான். இத்தகையவனே உங்கள் அல்லாஹ். எனவே நீங்கள் எங்கு விலகிச் செல்ல முடியும்?
அவன் காலைப் பொழுதை விடியச் செய்பவன். அவன் இரவை ஓய்விற்காகவும், சூரியனையும், சந்திரனையும் (காலத்தை) கணக்கிடுவதற்காகவும் ஆக்கியுள்ளான். இது மிகைத்தவனும், நன்கு அறிபவனுமான அவனுடைய நியதியாகும்.
அவனே உங்களுக்காக விண்மீன்களையும், நீங்கள் அவற்றின் மூலம் நிலம், நீர் ஆகியவற்றின் காரிருளில் வழியினைத் தெரிந்து கொள்ள வேண்டுமென்பதற்காகப் படைத்துள்ளான். அறிவுள்ளவர்களுக்கு நாம் அடையாளங்களைத் தெளிவாக விளக்கிவிட்டோம்.
அவனே உங்களை ஒரே மூலத்திலிருந்து படைத்துள்ளான். இதன் பின்னர் அவன் (உங்களுக்கு) தற்காலிகமாகத் தங்குவதற்கென்று ஓரிடத்தையும்13 நீண்ட காலம் வரைத் தங்குவதற்கென்று ஓரிடத்தையும் நியமித்துள்ளான். புரிந்து கொள்பவர்களுக்கு நாம் அடையாளங்களைத் தெளிவாக விளக்கியுள்ளோம்.
அவனே மேகத்திலிருந்து தண்ணீரை இறக்கினான். பின்னர் நாம் அதனால் ஒவ்வொரு பொருளின் வளர்ச்சியினையும் ஏற்படுத்தினோம். அதனைக் கொண்டு வயலையும் ஆக்கியுள்ளோம். இதிலிருந்து கொத்துக்கொத்தான தானியங்களையும் வெளியாக்குகின்றோம். பேரீச்ச மரத்தில் அதன் பாளைகளிலிருந்து வளைந்து தொங்கும் பழங்கள் உள்ளன. (இவற்றையும் நாமே வெளிப்படுத்துகின்றோம்) மேலும் திராட்சைகள், ஸைத்தூன் (ஒலிவை), மாதுளை ஆகியவற்றுள் சில ஒன்றையொன்று ஒத்தவையாகும் (மற்றும் சில) வேறுபட்டவையாயுமிருக்கின்ற தோட்டங்களையும் (நாம் வெளியாக்குகின்றோம்) அவற்றுள் ஒவ்வொரு வகையைச் சார்ந்த மரமும் கனியைத் தரும்போது, அதன் கனியையும், அது கனி(ந்து வரு)வதையும் பாருங்கள். நிச்சயமாக இதில் நம்பிக்கை கொண்டவர்களுக்கு (எத்தனையோ) அடையாளங்கள் உள்ளன.
ஜின்களை அவனே படைத்திருந்தும், அவர்களை அல்லாஹ்வுக்கு இணையாக்குகின்றனர். அவர்கள் எந்த அறிவும் இல்லாமல் அவனுக்கு ஆண் மக்களையும், பெண் மக்களையும் பொய்யாக ஏற்படுத்தியுள்ளனர். அவன் தூய்மையானவனும் அவர்கள் வருணிப்பவற்றிலிருந்தும் மேலானவனுமாவான். ரு12
(அவன்) வனங்களையும் பூமியையும் முன் மாதிரியின்றிப் படைப்பவனாவான் அவனுக்கு மனைவியே இல்லாதிருக்கும்போது, அவனுக்கு மகன் எவ்வாறிருக்க முடியும்? ஒவ்வொரு பொருளையும் அவன் (தான்) படைத்துள்ளான். அவன் எல்லாவற்றையும் நன்கு அறிபவனாவான்.
இத்தகையவனே உங்கள் இறைவனாகிய அல்லாஹ். அவனைத்தவிர வணக்கத்திற்குரியவன் எவனுமில்லை. அவன் ஒவ்வொன்றையும் படைப்பவனாவான். ஆகவே நீங்கள் அவனையே வணங்குங்கள். மேலும் அவன் ஒவ்வொரு பொருளுக்கும் காப்பாளனாவான்.
பார்வைகளால் அவனை அடைய முடியாது. ஆனால் அவன் பார்வைகளை அடைகிறான்14. அவன் நுட்பமானவனும், யாவற்றையும் அறிந்தவனுமாவான்.
உங்கள் இறைவனிடமிருந்து உங்களிடம் தெளிவான சான்றுகள் வந்துள்ளன. எனவே, எவர் அவற்றை (கவனித்துப்) பார்க்கிறாரோ அது அவருக்கு நன்று. எவர் கண்ணை மூடிக்கொள்கிறாரோ அது அவருக்கே கேடு15. நான் உங்களைக் காப்பாற்றுபவனல்லன்.
நீர் (கற்றதை) படித்துக் காட்டினீர் என்று அவர்கள் கூறுவதற்காகவும், அறிவுடைய மக்களுக்கு, இதை விளக்கி விடவும் உண்மையை நிலை நாட்டும் பொருட்டு இவ்வாறு நம் வசனங்களை பல்வேறு முறைகளில் விளக்குகின்றோம்.
உம்முடைய இறைவனிடமிருந்து உமக்கு இறக்கப்படுவதை நீர் பின்பற்றி நடப்பீராக; அவனன்றி (வேறு) எதுவும் வணங்கத்தக்கதல்ல. மேலும் இணை வைப்பவர்களை விட்டு நீர் விலகிக் கொள்வீராக.
அல்லாஹ் நாடியிருந்தால் அவர்கள் இணை வைத்திருக்க மாட்டார்கள். நாம் உம்மை அவர்களைக் காப்பாற்றுபவராக நியமிக்கவில்லை. நீர் அவர்களுக்குப் பாதுகாவலருமில்லை.
அல்லாஹ்வையன்றி அவர்கள் அழைப்பவற்றை நீங்கள் ஏசாதீர்கள். இல்லையாயின், அவர்கள் அறியாமையினால் அல்லாஹ்வை ஏசுவார்கள். இவ்வாறு நாம் ஒவ்வொரு சமுதாயத்தினருக்கும் அவர்களின் செயலை அழகு வாய்ந்ததாக்கிக் காட்டியுள்ளோம். பின்னர் அவர்கள் தங்கள் இறைவனிடமே திரும்பிச் செல்ல வேண்டியவராய் உள்ளனர். அப்போது அவர்கள் செய்ததைக் குறித்து அவர்களுக்கு அறிவிப்பான்.
தங்களிடம் ஏதேனும் அடையாளம் வந்தால் நிச்சயமாக அதனை ஏற்றிருப்போம் என அவர்கள் அல்லாஹ்வின் மீது ஆணையிட்டு, உறுதியான சத்தியங்கள் செய்துள்ளனர். நீர் (அவர்களை நோக்கி) கூறுவீராக: அடையாளங்கள் அல்லாஹ்விடம் (ஏராளமாக) இருக்கின்றன. அந்த அடையாளங்கள் வந்தால் (கூட) அவர்கள் நம்பிக்கை கொள்ள மாட்டார்கள் என்று உங்களுக்குத் தெரிவிக்கும் ஒன்றும்16 அல்லாஹ்விடமே உள்ளன.
இதன் (இறையறிவிப்பின்) மீது அவர்கள் முன்னர் நம்பிக்கை கொள்ளாததால், நாம் அவர்களின் கண்களையும் திருப்பி விட்டோம். மேலும் வரம்பு மீறும் செயல்களில் தடுமாறித் திரிய விட்டிருக்கின்றோம். ரு13
நாம் அவர்களிடம் வானவர்களை இறக்கினாலும், மரணமடைந்தவர்கள் அவர்களுடன் உரையாடினாலும், நாம் எல்லாப் பொருளையும் அவர்கள் கண்முன் ஒன்று சேர்த்தாலும் அல்லாஹ்வின் நாட்டமின்றி அவர்கள் நம்பிக்கை கொள்ள மாட்டார்கள். ஆனால் அவர்களில் பெரும்பாலார் அறிவீனர்களாவர்.
மேலும் இவ்வாறே நாம் மனிதர்களிடமிருந்தும் ஜின்களிலிருந்தும்16அ தீயவர்களை ஒவ்வொரு நபிக்கும் பகைவனாக ஆக்கியுள்ளோம். அவர்கள் ஒருவர் மற்றவரை ஏமாற்றுவதற்காக (இவர்களின் உள்ளங்களில்) பகட்டு மொழிகளால் தீய17 எண்ணத்தை உருவாக்குகின்றனர். உம்முடைய இறைவன் விரும்பியிருப்பின், அவர்கள் அவ்வாறு செய்திருக்கமாட்டார்கள். எனவே நீர் அவர்களையும் அவர்களின் கட்டுக்கதையையும் விட்டு விடுக.
மறுமையை நம்பாதவர்களின் உள்ளங்கள் (அத்தீயவற்றின் பக்கம்) சாய்ந்து இருக்கவும் (பொய்யான) அதனை அவர்கள் விரும்பவும் தங்கள் செயல்களின் விளைவை அவர்கள் கண்டு கொள்ளவுமே18 (இறைவன் அவ்வாறு செய்கின்றான்)
(நீர் கூறுவீராக) அவன் உங்களுக்குத் தெளிவான விளக்கமுடைய வேதத்தை இறக்கியிருக்கும் போது அல்லாஹ்வையன்றி வேறொரு தீர்ப்பு வழங்குபவரை நான் தேடிக் கொள்ள வேண்டுமா? மேலும் நாம் எவர்களுக்கு வேதத்தை கொடுத்துள்ளோமோ அவர்கள் இது உம்முடைய இறைவனிடமிருந்து உண்மையினைக் கொண்டு இறக்கப்பட்டது என்பதை அறிவர். ஆகவே நீர் சந்தேகங் கொள்வோரைச் சார்ந்து விடாதீர்.
உம்முடைய இறைவனின் வாக்கு மெய்யாகவும், நீதமாகவும் நிறைவேறிவிட்டது. (ஏனென்றால்) அவனது வார்த்தைகளை எவராலும் மாற்ற இயலாது. மேலும் அவன் நன்கு கேட்பவனும் நன்கு அறிபவனுமாவான்.
இவ்வுலகில் வாழ்பவர்களுள் பெரும்பாலானவர்களை நீர் பின்பற்றினால் அவர்கள் அல்லாஹ்வின் வழியிலிருந்து உம்மை (வழி) தவறச் செய்துவிடுவர். அவர்கள் பின்பற்றுவது யூகங்களை அன்றி வேறில்லை மேலும் அவர்கள் கற்பனையிலேயே மூழ்கி உள்ளனர்.
நிச்சயமாக உம்முடைய இறைவன் மட்டுமே அவனுடைய வழியிலிருந்து தவறுகின்றவர்களை நன்கு அறிகின்றான். அவனே நேர்வழியில் செல்கின்றவர்களையும் நன்கு அறிகின்றான்.
எனவே நீங்கள் அவனுடைய அடையாளங்களில் நம்பிக்கை கொண்டவர்களாயின் அல்லாஹ்வின் பெயர் கூறப்பட்டதை உண்ணுங்கள்.
அல்லாஹ்வின் பெயர் கூறப்பட்டதிலிருந்து நீங்கள் உண்ணாமலிருக்க உங்களுக்கு என்னவாகிவிட்டது? நீங்கள் கட்டாயத்திற்காளாகினாலன்றி (உண்ணக் கூடாது என) உங்களுக்கு விலக்கி வைக்கப்பட்டவை எவை என அவன் ஏற்கனவே உங்களுக்கு மிகத் தெளிவாக விளக்கியிருந்தான். மேலும் நிச்சயமாகப் பெரும்பாலார் அறிவின்றி தங்களின் (மன) விருப்பங்களால் (மற்றவர்களைக்) கெடுக்கின்றனர். நிச்சயமாக உம்முடைய இறைவன் வரம்பு மீறுபவர்களை நன்கு அறிகின்றான்.
வெளிப்படையானதும் மறைவானதுமான பாவத்திலிருந்து, தவிர்ந்து கொள்ளுங்கள். பாவத்தைச் சம்பாதிக்கிறவர்களுக்கு நிச்சயமாக அவர்கள் சம்பாதித்ததற்குரிய கூலி கொடுக்கப்படும்.
அல்லாஹ்வின் பெயர் கூறப்படாததிலிருந்து நீங்கள் உண்ணாதீர்கள். நிச்சயமாக இது கீழ்படியாமையாகும். நிச்சயமாக ஷெய்த்தான்கள், உங்களுடன் சச்சரவு ஏற்படுத்த வேண்டுமென்ற எண்ணத்தைத் தமது நண்பர்களின் உள்ளங்களில் போடுகிறான். நீங்கள் அவர்களுக்கு கட்டுப்பட்டீர்களாயின், நிச்சயமாக நீங்கள் இணைவைப்பவர்களாகி விடுவீர்கள். ரு14
மரணித்த ஒருவரை நாம் உயிர்பெறச் செய்து அவருக்கு ஒளி வழங்கி, அந்த ஒளியினால் மக்களிடத்தில் நடந்து செல்கிற அவர் காரிருள்களில் சிக்கி அதிலிருந்து வெளியேற இயலாத ஒருவரைப் போன்று இருக்க முடியுமா? இவ்வாறே நிராகரிப்போரின் செயல்களை அவர்களுக்கு அழக்குப்படுத்திக் காட்டுகிறோம்.
இவ்வாறே ஒவ்வொரு ஊரிலும் உள்ள குற்றவாளிகளையே நாம் தலைவர்களாக ஆக்கியுள்ளோம்19. இதனால் அவர்கள் அவர்களிடத்தில் (நபிமார்களுக்கு எதிராக) சதித் திட்டங்கள் தீட்டுகின்றனர். ஆனால் உண்மையிலேயே அவர்கள் தங்களுக்கு எதிராகவே திட்டங்கள் தீட்டுகின்றனர். (இந்த உண்மையை அவர்கள் உணர்வதில்லை)
மேலும் அவர்களிடம் ஒரு அடையாளம் வரும்போது, அல்லாஹ்வின் தூதர்களுக்கு வழங்கப்பட்டது போன்று, எங்களுக்கும் வழங்கப்படாத வரை நாங்கள் நம்பிக்கை கொள்ள மாட்டோம் என்று அவர்கள் கூறுகின்றனர். தன் தூதை எங்கு வைக்க வேண்டும் என்பதை அல்லாஹ் நன்கு அறிகின்றான்20. அக்குற்றவாளிகள் (நபிக்கு எதிராக) சதித்திட்டங்கள் தீட்டியதனால் அல்லாஹ்வின் முன்னிலையில் இழிவும் கடுந்தண்டனையும் நிச்சயமாக அவர்களைப் பற்றிக் கொள்ளும்.
அல்லாஹ் நேர்வழி காட்ட நாடுகின்றவருடைய உள்ளத்தை இஸ்லாத்தி(னை ஏற்பத)ற்காக திறக்கின்றான். மேலும் வழிதவறச் செய்ய நாடுகின்றவருடைய உள்ளத்தை வானத்தில் ஏறிச் செல்கின்றதைப் போன்று மிகவும் குறுகச் செய்கின்றான். இவ்வாறே அல்லாஹ் நம்பிக்கை கொள்ளாதவர் மீது தண்டனையை இறக்குகின்றான்.
இது உம்முடைய இறைவனின் நேரான வழியாகும். அறிவுரையினைப் பெற்றுக் கொள்பவர்களுக்கு அடையாளங்களை நாம் நிச்சயமாக நாம் மிகத் தெளிவாக விளக்கியுள்ளோம்.
அவர்களுக்கு அவர்களின் இறைவனிடம் அமைதியின் இடம் உள்ளது. மேலும் அவர்கள் செய்த செயலின் காரணமாக அவன் அவர்களுக்கு நண்பனாக இருக்கின்றான்.
அவன் அவர்கள் எல்லாரையும் ஒன்று சேர்க்கும் நாளை (நினைத்துப் பாருங்கள்). ஜின் கூட்டத்தினரே! நீங்கள் மனிதர்களுள் பெரும்பாலானவர்களை (உங்களுடன் சேர்ந்திருக்குமாறு) எடுத்துக் கொண்டீர்கள். மனிதர்களிலுள்ள அவர்களின் நண்பர்கள், எங்கள் இறைவா! நாங்கள் ஒருவர் மற்றவரிடமிருந்து பயன் பெற்றோம். ஆனால் நீ எங்களுக்கு குறித்திருந்த எங்கள் கால எல்லையை நாங்கள் அடைந்து விட்டோம் என்று கூறுவார்கள். இதற்கு அவன், நெருப்பு உங்கள் தங்குமிடமாகும். அல்லாஹ் நாடினாலன்றி நீங்கள் அதில் (நீண்ட நெடுங்காலம்) தங்கியிருப்பீர்கள் என்று கூறுவான். நிச்சயமாக உம்முடைய இறைவன் நுட்ப ஞானமுள்ளவனும் நன்கு அறிபவனுமாவான்.
இவ்வாறு நாம் அநீதி இழைப்பவர்களில் சிலரைச் சிலருக்கு அவர்கள் சம்பாதித்ததின் காரணமாக நண்பர்களாக்கி விடுகின்றோம். ரு15
ஜின்னும் மனிதர்களுமாகிய கூட்டத்தினரே! உங்களிடமிருந்தே உங்களிடம் தூதர்கள் வந்து, உங்களுக்கு எனது வசனங்களைப் படித்துக் காட்டி, உங்களுக்குரிய இந்த நாளைச் சந்திப்பது குறித்து உங்களுக்கு அச்சமூட்டி எச்சரிக்கை செய்யவில்லையா? இதற்கு அவர்கள், நாங்களே எங்களுக்கு எதிராக சாட்சி பகர்கின்றோம் என்பார்கள். மேலும் உலக வாழ்க்கை அவர்களை ஏமாற்றிவிட்டது. எனவே அவர்கள் நிராகரிப்பவர்களாயிருந்தனர் என அவர்கள் தங்களுக்கு எதிராக(த் தாங்களே) சாட்சி பகர்வர்.
ஏனெனில் உம் இறைவன் நகரங்களை (தூதரை அனுப்பி) அங்கு வாழ்வோர் (எச்சரிக்கப்படாமல்) கவனமற்றவராய் இருக்கும் நிலையில் அநியாயமாக அழிக்க மாட்டான்.
ஒவ்வொருவருக்கும் (அல்லது சமுதாயத்திற்கும்) அவர்களின் செயல்களுக்கேற்ற பதவிகள் உள்ளன. உம்முடைய இறைவன் அவர்கள் செய்வதை கவனிக்காமல் இல்லை.
மேலும் உம்முடைய இறைவன் தன்னிறைவு பெற்றவன். அருளுடையவன். அவன் நாடினால் உங்களை அழித்து விட்டு உங்களை தோற்றுவித்தது போன்று மற்றொரு சமுதாயத்தின் சந்ததியினரிலிருந்து அவன் நாடுபவரை உங்களுக்குப் பின்னர் உங்களுடைய இடத்தில் அமர்த்துவான்.
உங்களிடம் வாக்களிக்கப்பட்டது நிச்சயமாக நிகழ்ந்தே தீரும். அதனைத் தடுக்க உங்களால் இயலாது.
நீர் கூறுவீராக: என்னுடைய சமுதாயத்தினரே! நீங்கள் உங்கள் முறைப்படி செயலாற்றுங்கள். நானும் (எனது முறைப்படிச்) செயலாற்றுகிறேன். பின்னர் நீங்கள் (உலகு என்ற) இவ்வீட்டின் முடிவு எவருக்கு சாதகமாக உள்ளது என்பதனை விரைவிலேயே தெரிந்து கொள்வீர்கள். நிச்சயமாக அநீதி இழைப்பவர்கள் (என்றுமே) வெற்றிப்பெறுவதில்லை.
அல்லாஹ் உற்பத்தி செய்த விளைச்சலிலிருந்தோ, கால்நடைகளிலிருந்தோ அவர்கள் ஒரு பகுதியினை அவனுக்கென்று பங்கிட்டு, பின்னர் அவர்கள் கற்பனை செய்து, இந்த அளவு அல்லாஹ்வுக்குரியது: இந்த அளவு நம்முடைய இணை (வைக்கும் கடவுள்)களுக்குரியது என்று கூறுகின்றனர். ஆனால் அவர்கள் தங்களுடைய இணைகளுக்குரியதோ அல்லாஹ்விடம் போய்ச் சேருவதில்லை. அல்லாஹ்வுக்குரியதோ தங்களுடைய இணைகளிடம் போய்ச் சேர்ந்து விடுகின்றது (என்றும் வாதிக்கின்றனர்) அவர்கள் எடுத்துக் கொண்ட முடிவு மிகவும் கெட்டதாகும்.
இவ்வாறே இணைவைப்போருள் பெரும்பாலாருக்கு, அவர்களை அழித்து விடுவதற்கும், அவர்களின் மார்க்கத்தில், அவர்களுக்குச் சந்தேகம் ஏற்படுத்துவதற்கும், தங்களின் பிள்ளைகளை கொல்வதை அவர்களின் இணை (வைக்கும் கடவுள்)கள் அழகு படுத்தி காட்டின. அல்லாஹ் நாடியிருப்பின் (இணை வைக்கும்) அவர்கள் அவ்வாறு செய்திருக்க மாட்டார்கள். எனவே நீர் அவர்களையும் அவர்களின் பொய்யினையும் விட்டுவிடுவீராக.
அவர்கள் குறிப்பிட்ட கால்நடைகளும், விளைச்சலும் (சாப்பிடக் கூடாதென்று) விலக்கப்பட்டவை எனவும், நாம் விரும்புகிறவர் மட்டுமே அவற்றைச் சாப்பிடலாம் எனவும் கூறி வாதிடுகின்றனர். குறிப்பிட்ட கால்நடைகளின் முதுகுகள் (சவாரி செய்வதற்கு) விலக்கப்பட்டுள்ளன. குறிப்பிட்ட கால்நடைகள் மீது அல்லாஹ்வின் பெயரைத் தாங்கள் கூறுவதில்லை (என்றும்) அவன் பேரில் இட்டுக் கட்டிக் கூறுகின்றனர். அவர்கள் இட்டுக் கட்டுகின்ற பொய்யின் காரணமாக, அவன் அவர்களுக்கு விரைவில் தண்டனை கொடுப்பான்.
மேலும் அந்தக் கால் நடைகளின் வயிறுகளிலிருப்பது ஆண்களுக்கு மட்டுமே உரியது; நம்முடைய மனைவியருக்கு அது விலக்கப்பட்டது; ஆயினும் அது செத்ததாக இருந்தால், அவர்கள் (யாவரும்) பங்காளிகளாவர் என்றும் அவர்கள் கூறுகின்றனர். அவர்களின் இக்கூற்றிற்காக அவர்களுக்கு அவர் கட்டாயம் தண்டனை வழங்குவான். நிச்சயமாக அவன் நுட்ப ஞானமுள்ளவனும் நன்கு அறிபவனுமாவான் (என்பதை நினைவில் கொள்ளுங்கள்).
தங்கள் குழந்தைகளை மூடத்தனமாக அறிவின்றிக் கொன்றதன் காணமாகவும், அல்லாஹ் தங்களுக்கு வழங்கியதை, அல்லாஹ் மீது இட்டுக்கட்டி விலக்கிக் கொள்வதன் காரணமாகவும், உண்மையிலேயே அவர்கள் இழப்புக்குரியவராவர். அவர்கள் உண்மையிலேயே வழி தவறிவிட்டனர். மேலும் அவர்கள் நேர்வழி பெற்றவர்கள் அல்லர். ரு16
அவன் பந்தலில் படர்ந்துள்ள தோட்டங்களையும், பந்தலின்றிக் காணப்படும் தோட்டங்களையும், பல்வேறு சுவையுடைய பேரீச்ச மரங்கள், தானிய வகைகள் ஆகியவற்றையும், ஒன்றையொன்று ஒத்ததும், ஒவ்வாததுமான ஒலிவ மரம், மாதுளை மரம் ஆகியவற்றையும் படைத்தான். அவை காய்க்கும் போது அவற்றின் பழங்களை உண்ணுங்கள். அறுவடை நாளில் அவனுடைய (இறைவனுடைய) பங்கைக் கொடுத்து விடுங்கள்.21 மேலும் வீண் விரயம் செய்யாதீர்கள். ஏனென்றால், வீண் விரயம் செய்பவர்களை அவன் நேசிப்பதில்லை.
கால்நடைகளில் (சில) பாரம் சுமக்கவும், சில உணவுக்காகவும் (படைக்கப்பட்டு) உள்ளன. அல்லாஹ் உங்களுக்கு வழங்கியதிலிருந்து நீங்கள் உண்ணுங்கள். மேலும் ஷெய்த்தானின் அடிச்சுவடுகளை பின்பற்றாதீர்கள். நிச்சயமாக, அவன் உங்களுக்கு (மிக) வெளிப்படையான எதிரி ஆவான்.
அவன் எட்டு இணைகளை அதாவது செம்மறியாடுகளுள் இரண்டையும், வெள்ளாடுகளுள் இரண்டையும் (படைத்துள்ளான்.) நீர் அவர்களிடம் கூறுவீராக: (அவற்றுள்) இரண்டு கிடாய்களையா, இரண்டு ஆடுகளையா அல்லது அவ்விரண்டு ஆடுகளின் கருப்பைகள் உள்ளே கொண்டிருப்பதையா அவன் விலக்கியுள்ளான்? நீங்கள் உண்மையாளர்களாயின் (இதனைப்பற்றி) அறிவின் அடிப்படையில் எனக்குத் தெரிவியுங்கள்.
ஒட்டகங்களின் இரண்டையும் மாடுகளின் இரண்டையும் (அவன் படைத்துள்ளான்). நீர் அவர்களிடம் கூறுவீராக: அவன் (அவற்றுள்) ஆண்களுள் இரண்டையா பெண்களுள் இரண்டையா அல்லது இவ்விரண்டிலுமுள்ள பெண்களின் கருப்பைகள் தம்முள் கொண்டிருப்பதையா விலக்கியுள்ளான்? அல்லாஹ் உங்களுக்கு இதற்குரிய கட்டளையிட்ட போது நீங்கள் இருந்தீர்களா? அறிவின்றி மக்களை வழிதவறச் செய்வதற்காக, வேண்டுமென்றே அல்லாஹ்வின் மீது பொய்யை புனைந்து கூறுபவனை விட மிக்க அநீதி இழைப்பவன் எவன்? நிச்சயமாக அல்லாஹ் அநீதி இழைப்பவர்களுக்கு வழிகாட்டுவதில்லை. ரு17
நீர் அவர்களிடம் கூறுவீராக: ஏதேனும் பொருளைச் சாப்பிட விரும்புபவருக்கு செத்தது, ஒழுகும் இரத்தம், பன்றியின் இறைச்சி ஆகியவற்றைத் தவிர்த்து வேறெந்த பொருளும் விலக்கப்பட்டுள்ளதாக நான் எனக்கு கிடைத்த இறையறிவிப்பில் காணவில்லை. ஏனெனில் , இது (எல்லாம்) தூய்மையற்றது. அல்லாஹ்வல்லாத வேறொன்றின் பெயர் கூறப்பட்டது பாவமாக இருப்பதனால், அதுவும் விலக்கப்பட்டதாகும். எனினும் (மார்க்க விதிக்குக்) கட்டுப்படாதவராகவோ வரம்பை மீறுபவராகவோ இல்லாத நிலையில் (அதனை உண்ணும் கட்டாயத்திற்கு உள்ளானவர், நிச்சயமாக உம்முடைய இறைவன் மிக்க மன்னிப்பவனும் மேன்மேலும் கருணை காட்டுபவனுமாக (கண்டு கொள்வார்.)
நகத்தைடைய22 எல்லா பிராணிகளையும், யூதர்களுக்கு நாம் விலக்கியுள்ளோம். எருது, செம்மறி, வெள்ளாடு ஆகியவற்றுள் அவற்றின் முதுகுகளிலுள்ளதும், குடல்களிலுள்ளதும், எலும்புடன் இணைந்துள்ளதும் ஆகிய கொழுப்பை தவிர்த்து, பிற கொழுப்புகளையும் நாம் விலக்கியிருந்தோம்23. இதனை நாம் அவர்களுக்கு அவர்களின் கீழ்படியாமைக்குத் தண்டனையாக வழங்கினோம். நிச்சயமாக நாம் உண்மை கூறுகின்றோம்.
(இதன் பின்னரும்) அவர்கள் உம்மை பொய்யாக்கினால், நீர் (அவர்களிடம்) உங்கள் இறைவன் விரிவான அருளை கொண்டவன்; அவனுடைய தண்டனை குற்றவாளிகளை விட்டு அகற்றப்பட மாட்டாது என்று கூறுவீராக.
அல்லாஹ் நாடியிருந்தால் நாங்களும் எங்கள் மூதாதையர்களும் (ஒருக்காலும்) இணை வைத்திருக்க மாட்டோம்; எப்பொருளையும் விலக்கியிருக்கவுமாட்டோம் என்று இணை வைத்தவர்கள் கூறுவர். இவ்வாறே இவர்களுக்கு முன்னுள்ளவர்களும் எம்முடைய தண்டனையை சுவைக்கும் வரை (தூதர்களை) பொய்ப்படுத்தினர். நீர் அவர்களிடம் ஏதாவது ஞானம் உங்களிடம் உள்ளதா? இருப்பின் எங்களுக்கு வெளிப்படுத்துங்கள். நீங்கள் வெறும் யூகத்தைத் தவிர வேறெதையும் பின்பற்றுவதில்லை. நீங்கள் சொல்வது பொய்யன்றி வேறில்லை எனக் கூறுவீராக.
நீர் கூறுவீராக; மறுக்கயியலாத வாதம் அல்லாஹ்வுடையதே. அவன் விரும்பியிருப்பின், உங்கள் எல்லாரையும் நேர்வழி நடத்தியிருப்பான்.
நீர் (அவர்களிடம்) கூறுவீராக; அல்லாஹ் இப்பொருளை (அதாவது இன்னென்ன பொருளை) விலக்கியுள்ளான் என்று சாட்சி கூறும் உங்கள் சாட்சிகளை அழையுங்கள். அவர்கள் அவ்வாறு சாட்சி கூறினால், அவர்களுடன் நீர் சாட்சி பகர வேண்டாம். மேலும் நம் வசனங்களைப் பொய்பாடுத்தியோர், மறுமையை நம்பாதோர் ஆகியோரின் விருப்பங்களை நீர் பின்பற்ற வேண்டாம். இவர்களே தம் இறைவனுக்கு இணையை ஏற்படுத்துகின்றனர். ரு18
நீர் (அவர்களிடம்) கூறுவீராக: வாருங்கள்! உங்கள் இறைவன் உங்களுக்குத் தடுத்தவற்றை நான் உங்களுக்கு படித்துக் காட்டுகின்றேன். நீங்கள் எப்பொருளையும் அவனுக்கு இணையாக்காதீர்கள். மேலும் பெற்றோரிடத்தில் மிக்க நல்ல முறையில் நடந்து கொள்ளுங்கள். மேலும் வறுமைக்கு அஞ்சி உங்கள் குழந்தைகளைக் கொலை செய்யாதீர்கள். நாமே உங்களுக்கும் அவர்களுக்கும் உணவளிக்கின்றோம். தீமைகள் வெளிப்படையாயிருப்பினும், மறைமுகமாயிருப்பினும், அவற்றின் பால் நெருங்காதீர்கள். அல்லாஹ் தடுத்துள்ள உயிரை (சட்ட) அனுமதியின்றி கொலை செய்யாதீர்கள். நீங்கள் விளங்கிக் கொள்வதற்காக அல்லாஹ் உங்களுக்கு இது குறித்துக் கட்டளையிடுகின்றான்.
மேலும் (அவன் இவ்வாறு கட்டளையிடுகின்றான்). நீங்கள் அநாதையின் உடமையை, அவர் தமது வாலிப பருவத்தை அடையும் வரை முறையின்றி நெருங்காதீர்கள். மேலும் அளவையும் நிறுவையையும் முழுமையாக கொடுப்பதில் நேர்மையாக் நடந்து கொள்ளுங்கள். நாம் தகுதிக்கு அப்பாற்பட சுமையை எவருக்கும் வழங்குவதில்லை. நீங்கள் பேசும்பொழுது, அது உறவினர் (குறித்து) ஆக இருப்பினும் நேர்மையைக் கடைபிடியுங்கள் மேலும் அல்லாஹ்விடம் செய்த உடன்படிக்கையை நிறை வேற்றுங்கள். நீங்கள் கவனத்தில் கொள்ளும் பொருட்டு அவன் உங்களுக்கு இதனை வலியுறுத்திக் கூறுகின்றான்.
நிச்சயமாக இது எனது நேரான வழியாகும். எனவே நீங்க்ல் இதனைப் பின்பற்றுங்கள். (ஏனைய) வழிகளைப் பின்பற்றாதீர்கள். இல்லையென்றால் அவை உங்களை அவனுடைய வழியிலிருந்து திருப்பிவிடும். நீங்கள் உங்களை இறையச்சமுள்ளவர்களாக்குவதற்காக, அவன் உங்களுக்கு இதனை வலியுறுத்திக் கூறுகின்றான்.
நன்மை செய்தவர் மீது நமது அருளை நிறைவு செய்யும் பொருட்டு நாம் மூஸாவுக்கு வேதத்தை வழங்கினோம். மேலும் அது தேவையான எல்லாவற்றையும் விளக்குகின்றதும், நேர்வழியும், கருணை மிக்கதுமாகும். அது அவர்கள் தங்கள் இறைவனைச் சந்திப்பதில் நம்பிக்கை கொள்ளும் பொருட்டே ஆகும். ரு19
நாம் இறக்கிய இது ஓர் அருள் நிறைந்த வேதமாகும். எனவே நீங்கள் இதனைப் பின்பற்றுங்கள். உங்களுக்குக் கருணை காட்டப் பட இறையச்சத்தைக் கைக் கொள்ளுங்கள்.
எங்களுக்கு முன்னர் இரு கூட்டத்தினர்களுக்கே24 வேதம் இறக்கப்பட்டுள்ளது; அவர்கள் படித்து வந்ததில் நாங்கள் கவனமற்றவராய் இருந்தோம் என்று நீங்கள் கூறாதிருப்பதற்காகவும்;
அல்லது எங்களுக்கு வேதம் இறக்கப்பட்டிருப்பின், நிச்சயமாக நாங்கள் அவர்களை விடச் சிறந்த நேர்வழியினைப் பெற்றிருப்போம் என்று நீங்கள் கூறாதிருப்பதற்காகவும் (நாம் இந்த குர்ஆனை இறக்கினோம்). ஆகவே உங்கள் இறைவனிடமிருந்து உங்களிடம் தெளிவான சான்றும், நேர்வழியும், கருணையும் வந்து விட்டன. எனவே நீங்கள் அல்லாஹ்வின் வசனங்களைப் பொய்யாக்கி, அவற்றி(ன் மீது நம்பிக்கை கொள்வதி)லிருந்து விலகிக் கொண்டவனை விட மிக்க அநீதி இழைப்பவன் எவன்? எம்முடைய வசனங்களி(ன் மீது நம்பிக்கை கொள்வதி)லிருந்து  விலகிக் கொள்பவர்களுக்கு அவர்கள் விலகிக் கொண்டதன் காரணத்தால் கட்டாயமாக நாம் துன்பத்தைத் தரக் கூடிய ஆக்கினையைக் கூலியாகக் கொடுப்போம்.
தங்களிடம் வானவர்கள் வர வேண்டுமென்றோ அல்லது உம்முடைய இறைவனே வரவேண்டுமென்றோ உம்முடைய இறைவனின் சில அடையாளங்கள் வர வேண்டுமென்றோ அவர்கள் எதிர்பார்த்துக் கொண்டிருக்கின்றனர். உம்முடைய இறைவனின் சில அடையாளங்கள் வெளியாகும் நாளில் அப்போது அதில் நம்பிக்கை கொள்வது எந்த ஆன்மாவுக்கும் பயனளிக்காது. (ஏனெனில்) அதற்கு முன்னர் நம்பிக்கை கொள்ளவோ அந் நம்பிக்கையினால் எவ்வித நன்மையும், பெறவோ இல்லை, நீர் கூறுவீராக: நீங்களும் எதிர்பார்த்திருங்கள்: நிச்சயமாக நாங்களும் எதிர்பார்த்துக் கொண்டிருக்கின்றோம்.
தங்கள் மார்க்கத்தைப் பிளந்து பல்வேறு பிரிவினர்களாகிவிட்டவர்களுடன் உமக்கு எத்தொடர்புமில்லை. நிச்சயமாக அவர்களைப் பற்றி முடிவு எடுப்பது அல்லாஹ்வின் பொறுப்பு. பின்னர் அவர்கள் செய்து கொண்டிருந்தவற்றைப் பற்றி அவனே அவர்களுக்கு அறிவித்து விடுவான்.
நன்மையைச் செய்பவன் அதன் பத்து மடங்கு (நன்மையைப்) பெறுவான். ஆனால் தீமையைச் செய்பவன் அதன் அளவிற்கே தண்டனை பெறுவான். அவர்களுக்கு அநீதி இழைக்கப்பட மாட்டாது.
நீர் (அவர்களிடம்) கூறுவீராக: நிச்சயமாக என் இறைவன் எனக்கு நேரான பாதையைக் காட்டியுள்ளான். (அது) நிலைநிற்கக் கூடிய மார்க்கமாகும். (மேலும் அது) உண்மையில் நிலைத்து நின்ற இப்ராஹீமின் மார்க்கமுமாகும். அவர் இணை வைப்பவர்களைச் சார்ந்தவராக இருந்ததில்லை.
நீர் (அவர்களிடம்) கூறுவீராக: என் தொழுகையும், என் தியாகமும், என் வாழ்வும், என் மரணமும் எல்லா உலகங்களுக்கும் இறைவனாகிய அல்லாஹ்விற்கே உரியன.
அவனுக்கு இணையே இல்லை. இவ்வாறே எனக்குக் கட்டளையிடப்பட்டுள்ளது. மேலும் கட்டுப்பட்டு நடப்பவர்களில் நானே முதல்வன்.
நீர் கூறுவீராக: எல்லாவற்றிற்கும் இறைவனாகிய அல்லாஹ்வைத் தவிர இன்னொருவனை நான் இறைவனாகத் தேடிக் கொள்வதா? ஒவ்வொரு ஆன்மாவிற்கும் அது சம்பாதித்தது கிடைக்கும். சுமப்பவன் எவனும் இன்னொருவனின் சுமையைச் சுமக்க மாட்டான். பின்னர் நீங்கள் திரும்பிச் செல்லுமிடம் உங்கள் இறைவனே. பின்னர் நீங்கள் கருத்து வேறுபாடு கொண்டுள்ளவை பற்றி அவன் உங்களுக்கு அறிவிப்பான்.
அவனே உங்களை உலகில் (முன்னோர்களுக்குப்) பிரதிநிதிகளாக ஆக்கியுள்ளான். அவன் உங்களுக்கு வழங்கியது குறித்துச் சோதிப்பதற்காக உங்களுள் சிலருக்கு சிலரை விட  பதவிகளை உயர்த்தியுள்ளான். நிச்சயமாக உம்முடைய இறைவன் கணக்கெடுப்பதில் மிகவும் விரைவானவன். மேலும் நிச்சயமாக அவன் மிக்க மன்னிப்பவனும் மேன்மேலும் கருணை காட்டுபவனுமாவான். ரு20
அளவற்ற அருளாளனும் மேன்மேலும் கருணை கட்டுபவனுமான அல்லாஹ்வின் பெயரால் (நான் ஓதுகின்றேன்).
அலிஃப் லாம் மீம் ஸாது1
இவ்வேதம் உமக்கு இறக்கப்பட்டது. எனவே இது குறித்து உமது உள்ளத்தில் எவ்வித இறுக்கமும் ஏற்பட வேண்டாம். நீர் இதனைக் கொண்டு எச்சரிக்கை செய்யவும், நம்பிக்கை கொண்டவர்களுக்கு ஓர் அறிவுரையாகவும் (இது உள்ளது).
உங்களுக்கு உங்கள் இறைவனிடமிருந்து இறக்கப்பட்டதை நீங்கள் பின்பற்றுங்கள். அவனைத் தவிர, பிறரைப் பாதுகாவலர்களாகப் பின்பற்றாதீர்கள். நீங்கள் அறிவுரையினை அறவே பெறுவதில்லை.
நாம் எத்தனையோ ஊர்களை அழித்து விட்டோம். அவர்கள் இரவில் தூங்கும் போதோ, நண்பகலில் ஓய்வெடுக்கும் போதோ நம் தண்டனை அவர்களிடம் வந்தது.
ஆகையால் நம் தண்டனை அவர்களிடம் வந்த நேரத்தில், அவர்கள் நிச்சயமாக நாங்கள் அநீதியிழைப்பவர்களாகயிருந்தோம் என்று கூறியது அல்லாமல், அவர்களுக்கு வேறு கூக்குரல் எதுவும் இருந்தது இல்லை.
நாம் (நம் தூதர்களை) எவர்களுக்கு அனுப்பினோமோ அவர்களை நிச்சயமாக விசாரிப்போம்; தூதர்களிடமும் நாம் கட்டாயமாக விசாரிப்போம்.
பின்னர் நிச்சயமாக நாம் அவர்களுக்கு நம் ஞானத்தின் மூலம் (அவர்கள் செயல்களை) விளக்குவோம். ஏனென்றால் நாம் ஒரு போதும் மறைந்திருக்கவில்லை.
(மறுமை நாளாகிய) அந்நாளில் எல்லாச் செயல்களையும் எடை போடுதல் உண்மையாகும். அச்சமயம் எவருடைய (செயல்களின்) எடை அதிகமாய் இருக்குமோ, அவர்களே வெற்றியாளர்கள்.
எவருடைய செயல்களின் எடை குறைகிறதோ, அவர்கள் நம்முடைய அடையாளங்கள் குறித்து அநீதி இழைத்த காரணத்தால், தம்மைத்தாமே அழிவுக்கு ஆளாக்கியவராவார்.
நிச்சயமாக நாம் உங்களைப் பூமியில் நிலைபெறச் செய்து, அதில் உங்களுக்கு வாழ்க்கைத் தேவையானவற்றை வழங்கினோம். (ஆனால்) நீங்கள் அறவே நன்றி செலுத்துவதில்லை. ரு1
நிச்சயமாக நாம் உங்களைப் படைத்தோம். பின்னர் உங்களை வடிவமைத்தோம். பின்னர் வானவர்களுக்கு ஆதமுக்கு கீழ்படியுங்கள் என்றோம். இதற்கு வானவர்கள் (ஆதமுக்குக்) கீழ்படிந்தனர். ஆனால் இப்லீஸ் (கீழ்ப்படிய) இல்லை. அவன் கீழ்ப்படிந்து நடப்பவர்களை சார்ந்தவன் இல்லை.
(எனவே இறைவன் அவனிடம்) நான் உனக்குக் கட்டளையிட்ட போது2 கீழ்ப்படிய விடாமல் உன்னைத் தடுத்தது எது என்றான். இதற்கவன் நான் அவரை (ஆதமை) விட சிறந்தவன். நீ என்னை நெருப்பினால் படைத்துள்ளாய். அவரை (ஈரமுள்ள) களிமண்ணால்3 படைத்துள்ளாய் எனப் பதிலளித்தான்.
அல்லாஹ் கூறினான்: அவ்வாறாயின் நீ இங்கிருந்து சென்றுவிடு, (ஏனென்றால்) நீ இங்கு பெருமை பாராட்டுவது உனக்கு ஏற்றதன்று. எனவே (இங்கிருந்து) வெளியேறி வீடு. நீ இழிவடைந்தவர்களைச் சேர்ந்தவன் ஆவாய்.
இதற்கு அவன் (என்னுடைய இறைவா!) அவர்கள் எழுப்பப்படும் நாள் வரை எனக்கு நீ காலக்கெடு அளிப்பாயாக எனக் கூறினான்4.
(அல்லாஹ்) பதிலளித்தான்: உனக்கு (உனது வேண்டுகோளுக்கேற்ப) காலக்கெடு அளிக்கப்படுகிறது.
அவன் கூறினான்: நீ என்னைத் தவறிழைத்தவனாய் முடிவு செய்ததினால், நான் அவர்களுக்காக உனது நேரான பாதையில் உட்கார்ந்து கொள்வேன்.
பின்னர் நான் (அவர்களை ஏமாற்றும் பொருட்டு) அவர்களுக்கு முன்னாலிருந்தும், அவர்களுக்குப் பின்னாலிருந்தும், அவர்களின் வலப்பக்கமிருந்தும், அவர்களின் இடப்பக்கமிருந்தும் அவர்களிடம் வருவேன். நீ அவர்களுள் பெரும்பாலானவர்களை நன்றி செலுத்துபவர்களாக காணமாட்டாய்.
(அல்லாஹ்) கூறினான்: இவ்விடத்திலிருந்து வெளியேறிவிடு. நீ என்றென்றும் இகழப்பட்டவனாகவும், எப்போதும் விரட்டப்பட்டவனாகவுமே இருப்பாய். (மனிதர்களாகிய) அவர்களுள் உன்னை எவர் பின்பற்றுவாரோ அவர்கள் எல்லாரையுங் கொண்டு நான் நரகத்தை நிரப்புவேன்.
மேலும் ஆதமே! நீரும் உம்முடைய இணையும் தோட்டத்தில் வாழ்ந்து வாருங்கள். நீங்கள் எங்கிருந்து வேண்டுமாயின் உண்ணுங்கள்; (ஆனால் தடுக்கப்பட்ட)5 இந்த மரத்தின் பக்கம் நெருங்காதீர்கள். அங்கு சென்று விட்டால் நீங்கள் அநீதி இழைத்தவர்களாகி விடுவீர்கள் (என்று நாம் கூறினோம்)
அவ்விருவருடைய பார்வையில் மறைந்திருந்த அவர்களின் நிர்வாணத்தை அவன் அவர்களுக்கு வெளிப்படுத்துவதற்காக, ஷைத்தான் அவர்களுக்குத் தீய எண்ணத்தைத் தூண்டிக் கூறினான். நீங்கள் இருவரும் வானவர்களாக ஆகிவிடவும், நிரந்தர வாழ்வைப் பெறவும் அன்றி, உங்கள் இறைவன் உங்களை இந்த மரத்திலிருந்து தடுக்கவில்லை.
(ஷைத்தான்) அவர்களிடம் பல முறை சத்தியங்கள் செய்து நான் உங்கள் இருவருக்கும் நன்மையையே நாடுபவன் என்று கூறினான்.
பின்னார் அவ்விருவரையும் ஏமாற்றி (அவர்களின் நிலைகளிலிருந்து) அவர்களை விலகச் செய்தான். பிறகு அவ்விருவரும் (தடுக்கப்பட்ட) அந்த மரத்திலிருந்து (சிறிது) சுவைத்துப் பார்த்த போது, அவர்களின் மானங்கள் அவர்களுக்கு வெளிப்பட்டுவிட்டன. அவ்விருவரும் சுவர்க்கத்தின் ஆடை அணிகலன்களைத்6 தங்கள் மீது பொருத்திக் கொள்ளத் தொடங்கினர். அவர்களின் இறைவன் அவர்களை, நான் உங்கள் இருவரையும் அந்த மரத்தை விட்டு தடுக்கவில்லையா? ஷைத்தான் உங்கள் இருவருக்கும் மிகவும் பகிரங்கமான எதிரி என்று நான் கூறவில்லையா? (எனக் கூறி) அழைத்தான்7.
அவ்விருவரும் எங்கள் இறைவா! நாங்கள் எங்களுக்கே அநீதி இழைத்துக் கொண்டோம். நீ எங்களை மன்னித்து எங்களுக்குக் கருணை காட்டாவிடில் நாங்கள் நஷ்டமடைந்தவர்களைச் சார்ந்தவர்களாகி விடுவோம் என்றனர்.
(அப்போது அல்லாஹ்): நீங்கள் எல்லாரும் இங்கிருந்து சென்று விடுங்கள்8. உங்களில் சிலர், சிலருக்கு எதிரிகளாவீர்கள். உங்களுக்கு (இப்)பூமியில் ஒரு தங்குமிடம் உள்ளது9. சிறிது காலம் வரை பயன்படத் தக்கவையும் உண்டு என்றான்.
(பின்னர்) இதே பூமியில் நீங்கள் வாழ்வீர்கள். இதிலேயே மரணமடைவீர்கள். இதிலிருந்தே நீங்கள் வெளியாக்கவும் படுவீர்கள் என்றான்10. ரு2
ஆதமின் மக்களே! உங்கள் மானத்தை மறைக்கக் கூடியதும் அணிகலனாக இருக்கக்கூடியதுமான ஆடையினை உங்களுக்காக நாம் இறக்கியுள்ளோம்11. ஆனால் இறையச்சத்தின் ஆடை அதுதான் சிறந்தது. இது அவர்கள் அறிவுரை பெறுவதற்கான அல்லாஹ்வின் கட்டளைகளைச் சேர்ந்ததாகும்.
ஆதமின் மக்களே! உங்களுடைய தாய் தந்தையரை தோட்டத்திலிருந்து ஷைத்தான் வெளியேற்றியது போன்று உங்களை தடுமாறச் செய்ய வேண்டாம். அவ்விருவரின் மானத்தையும் அவன் அவர்களுக்கு வெளிப்படுத்த, அவர்களின் ஆடையை அவர்களிடமிருந்து அவன் பறித்துக் கொண்டான். நிச்சயமாக அவன் உங்களை பார்க்கிறான். அவனும் அவனுடைய இனத்தாரும், நீங்கள் அவர்களைப் பார்க்காத இடத்திலிருந்து (பார்க்கிறார்கள்)12. நிச்சயமாக நாம் நம்பிக்கை கொள்ளாதவர்களின் நண்பர்களாக ஷைத்தான்களை ஆக்கியுள்ளோம்.
மேலும் (நிராகரிப்பவர்களாகிய) அவர்கள் ஏதாவது தீய செயலைச் செய்யும் போது நாங்கள் எங்கள் மூதாதையர்களை இவ்வாறே (செய்யக்) கண்டோம். இதை அல்லாஹ் எங்களுக்குக் கட்டளையிட்டான் என்பர். கூறுவீராக: நிச்சயமாக அல்லாஹ் தீயவற்றை ஏவமாட்டான். நீங்கள் அறியாதவற்றைக் குறித்துப் பொய்யாக்கக் கூறுகின்றீர்களா?
நீர் கூறுவீராக: என் இறைவன் எனக்கு நீதியைக் (கடைபிடிக்குமாறு) கட்டளையிட்டுள்ளான். மேலும் நீங்கள் வணக்கஸ்தலங்கள் ஒவ்வொன்றிலும் உங்கள் முகங்களை நேரான திசையில் வைத்துக் கொள்ளுங்கள். மேலும் மார்க்கத்தில் உங்களை அவனுக்காகக் களங்கமற்றவர்களாய் ஆக்கிக் கொண்ட நிலையில் அவனையே அழையுங்கள். அவன் உங்களைத் தோற்றுவித்தது போல், நீங்கள் (அவனிடமே) திரும்புவீர்கள்.
ஒரு பிரிவினருக்கு அவன் நேர்வழியினை வழங்கினான். ஆனால் மற்றொரு பிரிவினருக்கோ தவறான வழியில் செல்லுவது உரித்ததாகி விட்டது. (ஏனென்றால்) அவர்கள் அல்லாஹ்வை விட்டுவிட்டு ஷைத்தான்களை தங்கள் நண்பர்களாக ஆக்கிக் கொண்டு, தாங்கள் நேர்வழியினைப் பெற்று விட்டோம் என்று நினைத்துக் கொள்கின்றனர்.
ஆதமின் மக்களே! ஒவ்வொரு வணக்கஸ்தலத்திடத்தும் நீங்கள் உங்கள் அழகை மேற்கொள்ளுங்கள்13 உண்ணுங்கள், பருகுங்கள். வீண் விரயம் செய்யாதீர்கள்14. ஏனென்றால் அவன் வீண் விரயம் செய்பவர்களை நேசிப்பதில்லை. ரு3
நீர் கூறுவீராக: அல்லாஹ் தன் அடியார்களுக்காக ஆக்கியுள்ள அழகு பொருள்களையும் உணவில் தூய்மையானதையும் விலக்கப்பட்டதென ஆக்கியவன் எவன்?15 நீர் கூறுவீராக: இவை இவ்வுலகில் நம்பிக்கை கொண்டவர்களுக்கு உரியவை ஆகும். இவை மறுமை நாளில் அவர்களுக்கு மட்டுமே உரியன. இவ்வாறே நாம் நம்முடைய அடையாளங்களை மக்களுக்கு மிகத் தெளிவாக விளக்குகின்றோம்.
நீர் கூறுவீராக: வெளிப்படையானதும், மறைமுகமானதுமாகிய தீய செயல்களையும், பாவம், நியாயமின்றிச் செய்யப்படும் கிளர்ச்சி ஆகியவற்றையும் சான்று எதுவும் இல்லாத நிலையில் நீங்கள் அல்லாஹ்வுக்கு இணை வைத்தலையும் மேலும் நீங்கள் அறியாததை அல்லாஹ்வின் மீது (இட்டுக்கட்டி) கூறுவதையும் நிச்சயமாக என் இறைவன் விலக்கியுள்ளான்.
ஒவ்வொரு சமுதாயத்திற்கும் ஒரு (முடிவு) காலம்16 குறிக்கப்பட்டு உள்ளது. எனவே அவர்களின் காலம் வந்து விட்டால், அவர்களால் அதிலிருந்து ஒரு நொடிப் பொழுதும் பின் தங்கவோ முந்தவோ முடியாது.
ஆதமின் மக்களே! என் வசனங்களை உங்களுக்கு ஓதிக் காட்டக்கூடிய தூதர்கள் உங்களிடமிருந்தே நிச்சயமாக உங்களிடம் வரும்போது, இறையச்சத்தை மேற்கொண்டு திருத்திக் கொள்வோருக்கு (வருங்காலத்தைப் பற்றிய) எவ்வித அச்சமும் ஏற்படாது; அவர்கள் (சென்ற காலத்தைப் பற்றிக்) கவலை அடையவும் மாட்டார்கள்.
மேலும் எம்முடைய வசனங்களை மறுத்து அகங்காரம் கொண்டு அவற்றை புறக்கணிப்பவர்கள், நரகத்திற்குரியவர்கள் ஆவர். அவர்கள் அதில் நீண்ட காலம் வரை தங்குவர்.
அல்லாஹ்வின் மீது பொய்யைப் புனை(ந்து கூறு)கின்றவனை விடவும் அல்லது அல்லாஹ்வின் வசனங்களைப் பொய்ப்படுத்துகின்றவனை விடவும் கொடியோன் எவன்? அவர்களுக்கு விதித்துள்ளதிலிருந்து அவர்களுக்குரிய பங்கு அவர்களுக்குக் கிடைத்துக் கொண்டே இருக்கும். இறுதியில் எம்முடைய வானவர்கள் அவர்களின் உயிர்களை கைப்பற்றுவதற்காக அவர்களிடம் வரும்போது , (வானவர்களாகிய) அவர்கள், "அல்லாஹ்வையன்றி நீங்கள் எவர்களை அழைத்துக் கொண்டிருந்தீர்களோ அவர்கள் எங்கே?" என்று கேட்பார்கள். அப்போது அவர்கள், "எங்களை விட்டு அவர்கள் மறைந்து விட்டார்கள்" என்று பதிலளிப்பார்கள். தாங்கள் நிராகரிப்போரைச் சார்ந்தவர்களாய் இருந்தனர் என்று அவர்களே அவர்களுக்கு எதிராக சாட்சி கூறுவார்கள்.
(அப்பொழுது அல்லாஹ் அவர்களிடம்) உங்களுக்கு முன்னர் (காலஞ்) சென்றுவிட்ட ஜின்கள், மனிதர்கள் ஆகியோரைச் சேர்ந்த கூட்டத்தினருடன் இணைந்து நெருப்பில் நுழையுங்கள் எனக் கூறுவான். மக்கள் கூட்டம் ஒன்று (நெருப்பில்) நுழையும்போது அது தனது சகோதரக் கூட்டத்தினரைச் சபிக்கும். இறுதியில் அவர்கள் எல்லாரும் அதனுள் நுழைந்து விடும்போது, அவர்களுள் பிந்தியவர்கள், தங்களுக்கு முந்தியவர்களைக் குறித்து எங்கள் இறைவா! இவர்கள் தாம் எங்களை வழி தவறச் செய்தனர். ஆகவே இவர்களுக்கு நரகத்தில் பல மடங்கு தண்டனையை வழங்குவாயாக எனக் கூறுவர். (இதற்கு அவன்) எல்லாருக்குமே பல மடங்கு (தண்டனை) தான். ஆனால் நீங்கள் அறிவதில்லை எனக் கூறுவான்.
அவர்களுள் முந்தியவர்கள் தமக்குப் பிந்தியவர்களிடம் எங்களை விட உங்களுக்கு எந்தச் சிறப்பும் கிடையாது; எனவே நீங்கள் செய்த செயல்களினால் தண்டனையைச் சுவைத்துப் பாருங்கள் எனக் கூறுவர். ரு4
எம்முடைய அடையாளங்களைப் பொய்யாக்கி அகங்காரம் காட்டி அவற்றைப் புறக்கணித்து விட்டவர்களுக்கு வானத்தின் வாயில்கள் திறக்கப்பட மாட்டாது. மேலும் ஊசித் துளையில் ஒட்டகம் நுழையும் வரையில் அவர்கள் சுவர்க்கத்தில் நுழைய மாட்டார்கள்17. குற்றவாளிகளுக்கு நாம் இவ்வாறே கூலி கொடுக்கின்றோம்.
அவர்களின் படுக்கையும், அவர்களின் மேலுள்ள போர்வைகளும் நரகத்தால் ஆனது மேலும் இவ்வாறே நாம் அநீதி இழைப்பவர்களுக்குக் கூலி கொடுக்கின்றோம்.
நம்பிக்கை கொண்டு நற்செயல்களைச் செய்வோர் (இதனை நினைவில் கொள்வார்களாக). நாம் எவரின் மீதும் அவருடைய தகுதிக்கு அப்பாற்பட்ட பொறுப்பைச் சுமத்துவதில்லை. அவர்கள் சுவர்க்கத்திற்குரியவராவர்; அதில் என்றென்றும் வாழ்ந்து வருவர்.
நாம் அந்த சுவர்க்கத்திற்குரியவர்களின் உள்ளங்களில் இருக்கும் எல்லாப் பகைமையையும்18 அகற்றி விடுவோம். அவர்களின் கீழ் ஆறுகள் ஓடிக் கொண்டிருக்கும்19. அவர்கள் இவ்வாறு கூறுவார்கள்: (சுவர்க்கத்திற்குரிய) இந்த வழியினை எங்களுக்குக் காட்டிய அல்லாஹ்வுக்கே எல்லாப் புகழும் உரியது; அல்லாஹ் எங்களுக்கு நேர்வழி காட்டாதிருப்பின், எங்களால் ஒரு போதும் நேர்வழியினைப் பெற்றிருக்க முடியாது. எங்கள் இறைவனின் தூதர்கள் உண்மையினை நிச்சயமாகக் கொண்டு வந்தனர். (அவர்களிடம்) உரத்த குரலில் இவ்வாறு கூறப்படும்: நீங்கள் செய்ததற்கு(க் கூலி) ஆக நீங்கள் வாரிசுகளாக ஆக்கப்பட்ட சுவர்க்கம் இதுவே.
சுவர்க்கத்திற்கு உரியவர்கள், நரகத்திற்கு உரியவர்களிடம் எங்கள் இறைவன் எங்களிடம் அளித்த வாக்குறுதி உண்மை என நாங்கள் கண்டு கொண்டோம். உங்கள் இறைவன் உங்களுக்கு அளித்த வாக்குறுதி உண்மை என நீங்கள் கண்டீர்களா என்று கூறுவார்கள். இதற்கு அவர்கள் ஆம்! என்பார்கள். அப்போது அறிவிக்கும் ஒருவர், அநீதி இழைப்போர் மீது அல்லாஹ்வின் சாபம் உண்டாவதாக என்று அவர்களுக்கிடையில் உரத்த குரலில் அறிவிப்பார்.
(அநீதி இழைத்த) அவர்கள், அல்லாஹ்வின் பாதையை விட்டு (மக்களை)த் தடுத்து மேலும் அதில் கோணலைத் தேடிக் கொண்டிருந்தனர். மேலும் அவர்கள் மறுமையை மறுப்போராக இருந்தனர்.
(நரகம் மற்றும் சுவர்க்கத்திற்குரிய) அவ்விருவருக்கும் இடையே ஒரு திரை இருக்கும். எல்லாரையும் அவர்களின் அடையாளங்களைக் கொண்டு அறிந்து கொள்ளும் சிலர் சுவர்க்கத்தில் உயரமான இடங்களில்20 இருப்பர். இவர்கள் சுவர்க்கத்திற்குரியவர்களை, உங்களுக்கு சாந்தி உண்டாவதாக என்று (கூறி) அழைப்பார்கள். அவ்வாறு (அழைக்கப்பட்ட சுவர்க்கத்திக்குரிய) அவர்கள், (இது வரையிலும்) சுவர்க்கத்திற்குள் நுழைந்தவர்களாக இருக்க மாட்டார்கள். ஆயினும் (சுவர்க்கத்தினுள் செல்வதற்கு) எதிர்ப்பார்த்துக் கொண்டிருப்பார்கள்.
(சுவர்க்கத்திற்குரிய) அவர்களின் பார்வைகள் நரகத்திற்குரியவர்களின் பக்கம் திருப்பப்படும்போது, அவர்கள் எங்கள் இறைவா! எங்களை அநீதி இழைக்கும் சமுதாயத்தினரைச் சார்ந்தவர்களாக ஆக்கி விடாதிருப்பாயாக என்று கூறுவர். ரு5
உயரமான இடங்களுக்குரியவர்கள், (நரகத்திற்குரியவர்கள் என்று) அவர்களின் அடையாளங்களால் பிரித்தறிந்த சிலரை அழைத்து அவர்களிடம், உங்கள் எண்ணிக்கையும் நீங்கள் பெருமை பாராட்டி வந்தவைகளும் உங்களுக்கு எந்த பயனும் அளிக்கவில்லை என்று கூறுவார்கள்.
(பின்னர் அவர்கள் சுவர்க்கத்திற்குரியவர்களைச் சுட்டிக்காட்டி நரகத்திற்குரியவர்களிடம் இவ்வாறு கூறுவார்கள்): அல்லாஹ் ஒரு போதும் இவர்களிடம் கருணையுடன் நடந்து கொள்ள மாட்டான் என்று நீங்கள் ஆணையிட்டு கூறியவர்கள் இவர்களா? (பின்னர் சுவர்க்கத்தில் நுழைய எதிர்ப்பார்த்திருப்போரிடம் அல்லாஹ் இவ்வாறு கூறுவான்): சுவர்க்கத்தில் நுழைந்து கொள்ளுங்கள். உங்களுக்கு (எதிர்காலத்தைப் பற்றிய) எவ்வித அச்சமும் ஏற்படாது. (இறந்த காலம் குறித்து) கவலையடையவுமாட்டீர்கள்.
நரகத்திற்குரியவர்கள், சுவர்க்கத்திற்குரியவர்களை அழைத்து எங்கள் மீதும் சிறிது தண்ணீரைக் கொட்டுங்கள் அல்லது அல்லாஹ் உங்களுக்கு வழங்கியதிலிருந்து எங்களுக்கும் சிறிது கொடுங்கள் என்று கூறுவார்கள். (இதற்கு சுவர்க்கத்திற்குரியவர்கள்), நிராகரிப்பாளர்களுக்கு இவ்விரு பொருட்களையும் அல்லாஹ் விலக்கியுள்ளான் என்று கூறுவார்கள்.
(நிராகரிப்பவர்களாகிய) அவர்கள் தங்கள் மார்க்கத்தை நகைப்பிற்குரியதாகவும் விளையாட்டாகவும் ஆக்கிவிட்டனர். மேலும் அவர்களை உலக வாழ்க்கை ஏமாற்றத்திற்கு உள்ளாக்கிவிட்டது. எனவே அவர்கள் நம் அடையாளங்களை மறுப்பதில் உறுதியாக இருந்ததால், தங்களுடைய இந்த நாளைச் சந்திப்பதை மறந்திருந்ததைப் போன்று இன்று நாமும் அவர்களை மறந்து விடுவோம்.
நாம் அவர்களுக்கு (சிறப்புமிக்க) வேதமொன்றை வழங்கியுள்ளோம். நம்பிக்கை கொண்டோருக்கு, நேர்வழியும் அருளுமான (நிலையில்) அதனை நாம் ஞானத்தின் அடிப்படையில் மிகத் தெளிவாக விளக்கியுள்ளோம்.
இவர்கள் இதன் உண்மை வெளிப்படுவதை எதிர்ப்பார்க்கின்றனரா? இதன் உண்மை தெளிவாகும் நாளில் (இதற்கு) முன்னர் இதனை மறந்து விட்டவர்கள், எம் இறைவனின் தூதர்கள் உண்மையுடனேயே வந்தார்கள் எனக் கூறுவார்கள். எனவே எங்களுக்கு பரிந்து பேசும் பரிந்துரையாளர்கள் எவரேனும் உண்டா? அல்லது நாங்கள் செய்து வந்ததற்கு மாற்றமாக (நற்செயல்கள்) செய்வதற்காக, நாங்கள் (உலகிற்குத்) திருப்பி அனுப்பப்படுவோமா? என்று கூறுவார்கள். நிச்சயமாக அவர்கள் தங்களையே இழப்பிற்கு ஆளாக்கி விட்டனர். அவர்கள் தங்கள் தெய்வங்களெனப் பொய்யாகக் கற்பனை செய்தவை யாவும் அவர்களை விட்டு மறைந்து விட்டன.
நிச்சயமாக உங்கள் இறைவனாகிய அல்லாஹ்வே ஆறு காலக்கட்டங்களில், வாங்களையும் பூமியையும் படைத்தான். அதற்குப் பிறகு அவன், (ஆட்சியின்) அரியணையில் நிலை நின்றான். அவன் இரவை(க் கொண்டு) பகலை மூடச் செய்கின்றான். அது அதனை விரைந்து பிடிக்க நாடுகின்றது21. மேலும் சூரியன், சந்திரன், நட்சத்திரங்கள் ஆகியவை அவனுடைய கட்டளைக்கேற்ப (ஊதியம் பெறாமலே) செயல்படுகின்றன. கவனமாகக் கேளுங்கள். படைத்தலும், கட்டளையிடுதலும் அவனுக்கே உரியது. எல்லாப் பிரபஞ்சங்களையும் படைத்துப் பரிபாலிக்கும் அல்லாஹ் மிக்க அருளுக்குரியவன்.
நீங்கள் உங்கள் இறைவனை பணிவாகவும்22, மறைமுகமாகவும் அழையுங்கள். நிச்சயமாக, அவன் எல்லை மீறி நடப்பவர்களை நேசிப்பதில்லை.
மேலும் பூமியில் அதைச் சீர்திருத்திய பின்னர் குழப்பம் செய்யாதீர்கள். (இறைவனாகிய) அவனை அச்சத்துடனும், மிக்க ஆசையுடனும் அழையுங்கள். நிச்சயமாக அல்லாஹ்வின் அருள் நன்மை செய்பவர்களுக்கு23 அருகில் உள்ளது.
தன் அருளுக்கு முன்னால் நற்செய்தியாக காற்றுகளை அனுப்புபவன் அவனே. பின்னர் அவை கனத்த மேகங்களைச் சுமந்து கொள்ளும்போது, நாம் அவற்றை இறந்த (வறண்ட) ஒரு நாட்டிற்குக் கொண்டு சென்று அவற்றிலிருந்து (மழை) நீரை இறக்குகின்றோம். பின்னர் நாம் அதனால் எல்லா வகையான பழங்களையும் வெளியாக்குகின்றோம். நீங்கள் அறிவுரை பெரும் பொருட்டு இவ்வாறு நாம் மரணமடைந்தவர்களை24 வெளியாக்குகிறோம்.
(சிறந்த மண்ணைக் கொண்டுள்ள) நல்ல நிலம், தனது இறைவனின் கட்டளையினால் (நல்ல) விளைச்சலை வெளிப்படுத்துகின்றது. மேலும் மோசமான (மண்ணையுடைய) நிலம், பயனற்ற களைகளையன்றி வெளிப்படுத்துவதில்லை. இவ்வாறே நாம் நன்றி செலுத்தக் கூடிய சமுதாயத்தினருக்கு (எம்முடைய) அடையாளங்களை மிகத் தெளிவாக விளக்குகின்றோம். ரு7
நிச்சயமாக நாம் நூஹை(த் தூதராக ஆக்கி) அவருடைய சமுதாயத்தினருக்கு அனுப்பி வைத்தோம். எனவே (அவர் அவர்களிடம் வந்த போது) என் சமுதாயத்தினரே! அல்லாஹ்வை வணங்குங்கள்; அவனையன்றி உங்களுடைய வணக்கத்திற்குரியது வேறு எதுவும் இல்லை. மாபெரும் நாளில் தண்டனை உங்கள் மீது இறங்குவது குறித்து நான் அஞ்சுகிறேன் என்று அவர் கூறினார்.
அவருடைய சமுதாயத்திலுள்ள பெரியார்கள், நாங்கள் உம்மை பகிரங்கமான வழிகேட்டில் காண்கின்றோம் என்றனர்.
(அப்போது) அவர் இவ்வாறு கூறினார்: என் சமுதாயத்தினரே! வழிகேடு எதுவும் என்னிடமில்லை. மாறாக நான் எல்லா உலகங்களையும் படைத்து காத்தோம்பும் இறைவனிடமிருந்து வந்த தூதராவேன்.
(மேலும்) என் இறைவனின் தூதுகளை உங்களுக்கு அறிவிக்கின்றேன். உங்களுக்கு நன்மையே நாடுகின்றேன். மேலும் நீங்கள் அறியாதவற்றை நான் இறைவன் புறமிருந்து அறிந்து கொள்கிறேன்.
உங்களை எச்சரிக்கவும் நீங்கள் இறையச்சத்தை மேற்கொள்ளவும், நீங்கள் கருணை காட்டப்படவும், உங்கள் இறைவன் புறமிருந்து உங்களுள் ஒருவர் மூலம் அறிவுரையொன்று உங்களுக்கு வந்ததற்காகவா நீங்கள் வியப்படைக்கின்றீர்கள்?
(ஆனால்) இதன் பிறகும் அவர்கள் அவரைப் பொய்யாக்கினர். எனவே நாம் அவரையும், அவரைச் சார்ந்தவர்களையும் ஒரு கப்பலில் காப்பாற்றினோம். நம்முடைய அடையாளங்களைப் பொய்யாக்கியோரை நாம் மூழ்கடித்து விட்டோம். அவர்கள் ஒரு பார்வையற்ற சமுதாயத்தினராக இருந்தனர். ரு8
(மேலும்) நாம் ஆது (சமுதாயத்தினரு)க்கு அவர்களின் சகோதரர் ஹூதை(த் தூதராக அனுப்பி வைத்தோம். அப்போது) அவர் என் சமுதாயத்தினரே! அல்லாஹ்வை வணங்குங்கள்; அவனையன்றி வணக்கத்திற்குரியது வேறெதுவும் இல்லை; நீஙகள் இறையச்சத்தை மேற்கொள்ள மாட்டீர்களா? என்று கூறினார்.
(இதற்கு) அவருடைய சமுதாயத்தினர் நிராகரிக்கும் தலைவர்கள், (ஹூதே!) நிச்சயமாக நாங்கள் உம்மை மடமையில் காண்கிறோம். நிச்சயமாக நாங்கள் உம்மைப் பொய்யர்களைச் சார்ந்தவர்கள் என்று நினைக்கின்றோம் என்றனர்.
(இதற்கு அவர் இவ்வாறு) கூறினார், என் சமுதாயத்தினரே! மடமை என்னிடமில்லை. மாறாக, நான் நிச்சயமாக எல்லா உலகங்களையும் படைத்துக் காத்தோம்பும் இறைவனிடமிருந்து வந்த தூதராவேன்.
நான் என் இறைவனின் தூதுகளை உங்களுக்கு அறிவிக்கின்றேன். நான் உங்கள் நன்மையை நாடுபவனும் நம்பிக்கைக்குரியோனுமாவேன்.
உங்களை எச்சரிக்க, உங்கள் இறைவனிடமிருந்து உங்களுள் ஒருவர் மூலம் அறிவுரையொன்று உங்களுக்கு வந்ததற்காகவா நீங்கள் வியப்படைக்கின்றீர்கள்? அவன் உங்களை நூஹின் சமுதாயத்தினருக்கு பின்னர் பிரதிநிதிகளாக ஆக்கியதையும், உங்களுக்கு உடல் வலிமையைப் பெருகச் செய்ததையும் நினைத்துப் பாருங்கள். எனவே நீங்கள் வெற்றி பெரும் பொருட்டு அல்லாஹ்வின் அருகொடைகளை நினைவு கூருங்கள்.
எங்கள் மூதாதையர் வணங்கி வந்ததை விட்டுவிட்டு, நாங்கள் அல்லாஹ் ஒருவனையே வணங்கவா நீர் எங்களிடம் வந்தீர்? எனவே நீர் உண்மையாளரைச் சார்ந்தவராயின், நீர் எதைக் கொண்டு எங்களை அச்சுறுத்துகின்றீரோ அதை எங்களிடம் கொண்டு வாரும் என அவர்கள் கூறினார்கள்.
அவர் கூறினார்; உங்கள் இறைவனிடமிருந்து உங்களுக்குத் தண்டனையும், கோபமும் உறுதியாகிவிட்டது. நீங்களும் உங்கள் மூதாதையர்களும் சூட்டிக் கொண்ட பெயர்களைக் குறித்து நீங்கள் என்னிடம் வாதம் செய்கின்றீர்களா? அல்லாஹ் அவற்றிற்கு எந்தச் சான்றையும் இறக்கவில்லை. எனவே நீங்களும் (தண்டனையை) எதிர்பாருங்கள். எதிர் பார்ப்பவர்களில் நானும் உங்களுடன் இருக்கிறேன்.
எனவே நாம் அவரையும் அவரைச் சார்ந்தவர்களையும் நம் கருணையினால் காப்பாற்றினோம். மேலும் நம் அடையாளங்களை மறுத்து நம்பிக்கை கொள்ளாமலிருந்தவர்களை ஆணிவேருடன் துண்டித்து விட்டோம். ரு9
நாம் ஸமூது (சமுதாயத்தினரு)க்கு அவர்களின் சகோதரர் ஸாலிஹை(த் தூதராக) அனுப்பினோம்) அவர் (அவர்களிடம் இவ்வாறு) கூறினார், என் சமுதாயத்தினரே! அல்லாஹ்வை வணங்குங்கள். அவனையன்றி வணக்கதிற்குரியது உங்களுக்கு வேறு எதுவுமில்லை. உங்களிடம் உங்கள் இறைவனிடமிருந்து ஒரு தெளிவான சான்று வந்துள்ளது. (அதாவது) இது உங்களுக்கு ஒரு அடையாளமாக இருக்கின்ற அல்லாஹ்வின் பெண் ஒட்டகமாகும். இதனை அல்லாஹ்வின் பூமியில் மேய்ந்து திரியுமாறு விட்டுவிடுங்கள். இதற்கு எந்த துன்பத்தையும் கொடுக்காதீர்கள். (இதற்கு மாறு செய்தால்) மிக்க வேதனையளிக்கக் கூடிய ஆக்கினை உங்களுக்குக் கிடைக்கும்.
அவன் உங்களை ஆது சமுதாயத்தினருக்குப் பின்னர் (அவர்களின்) பிரதிநிதிகளாக்கிய நேரத்தை நினைத்துப் பாருங்கள். அவன் உங்களுக்குப் பூமியில் (இவ்வாறு) தங்குமிடத்தை அமைத்துத் தந்தான். நீங்கள் அதன் திடல்களில் கோட்டைகளை அமைத்துக் கொண்டீர்கள். மலைகளைக் குடைந்து வீடுகளைக் கட்டிக் கொண்டீர்கள். எனவே அல்லாஹ்வின் அருட்கொடைகளை நினைத்துப் பாருங்கள். மேலும் பூமியில் வேண்டுமென்றே குழப்பம் செய்யாதீர்கள்.
(இதற்கு) அவருடைய (ஸாலிஹ்னுடைய) சமுதாயாத்தினருள் கர்வம் கொண்ட தலைவர்கள், ஸாலிஹ்வுடைய சமுதாயத்தினருள் பலவீனர்களாயிருந்த நம்பிக்கையாளர்களிடம், ஸாலிஹ் தம்முடைய இறைவனிடமிருந்து வந்துள்ள தூதர் என்று நீங்கள் (உறுதியாக) அறிகின்றீர்களா? என்று கேட்டனர். (அதற்கு நம்பிக்கை கொண்ட) அவர்கள் எதனைக் கொண்டு அவர் அனுப்பப்பட்டாரோ அதனை நாங்கள் நம்புகின்றோம் என்றனர்.
(இதற்கு) கர்வங் கொண்டவர்கள், நீங்கள் நம்பிக்கை கொண்டுள்ள அதனை நாங்கள் நிச்சயமாக மறுப்போராவோம் என்றனர்.
பின்னர் அவர்கள் (உணர்ச்சி வசப்பட்டு) ஒட்டகத்தின்25 கால்களைத் துண்டித்து, தங்கள் இறைவனின் கட்டளைக்கு மாறு செய்தனர். மேலும் ஸாலிஹே! நீர் (உண்மையில்) தூதர்களைச் சார்ந்த (ஒரு)வராயின் நீர் எங்களுக்கு வாக்களித்ததை எங்களிடம் கொண்டு வாரும் என்றனர்.
ஆதலால் நிலநடுக்கம் அவர்களைப் பிடித்துக் கொண்டது. தங்கள் வீடுகளில் மண்டியிட்டு வீழ்ந்து கிடந்தவர்களாய்26 இருந்தனர்.
அப்போது (ஸாலிஹ்) அவர்களை விட்டு விலகி என சமுதாயத்தினரே! நான் உங்களுக்கு என் இறைவனின் தூதைத் தெரிவித்து உங்கள் நன்மைக்குரியவற்றை உங்களிடம் கூறிவிட்டேன். ஆனால் நீங்கள் நன்மையை நாடுபவர்களை நேசிப்பதில்லை என்றார்.
மேலும் (நாம்) லூத்தையும் (தூதராக்கி அவருடைய) சமுதாயத்தினருக்கு அனுப்பினோம்) அவர் தம்முடைய சமுதாயத்தினரிடம் இவ்வாறு கூறினார். உங்களுக்கு முன்னர் எந்தச் சமுதாயத்திலும், எவரும் செய்யாத மானக்கேடான செயலை நீங்கள் செய்கின்றீர்களா?
நீங்கள் பெண்களை விட்டுவிட்டு காம உணர்ச்சியுடன் ஆண்களிடம் செல்கின்றீர்கள். (உண்மையில்) நீங்கள் வரம்பு மீறும் சமுதாயத்தினராவீர்கள்.
இதற்கு அவர்கள் அளித்த மறுமொழி; (மக்களே) இவர்களை உங்கள் நரகத்திலிருந்து வெளியேற்றுங்கள். ஏனெனில் இவர்கள் தூய்மைப் பற்றிப் பெருமை பாராட்டும் மக்களாவர் என்பதாகும்.
எனவே நாம் அவரையும் அவருடைய மனைவி நீங்கலாக அவருடைய குடும்பத்தினரையும் காப்பாற்றினோம். அவள் பின்தங்கியவர்களைச் சார்ந்தவளாக இருந்தாள்27.
நாம் அவர்கள் மீது (கல்) மழையினைப் (பூகம்பத்தால்) பொழியச் செய்தோம். ஆகவே குற்றவாளிகளின் முடிவு எவ்வாறாயிற்று என்று நீர் பார்ப்பீராக28. ரு10
மதியனுக்கு29 அவர்களின் சகோதரர் ஷுஐபையும் (நிச்சயமாக நாம் தூதராக அனுப்பினோம். அவர் இவ்வாறு) கூறினார்: என் சமுதாயத்தினரே! அல்லாஹ்வை வணங்குங்கள் அவனையன்றி வணக்கத்திற்குரியது உங்களுக்கு வேறெதுவுமில்லை. உங்கள் இறைவனிடமிருந்து உங்களுக்கு ஓர் தெளிவான அடையாளம் வந்துள்ளது. எனவே நீங்கள் அளவை முழுமையாக அளந்து, எடையைச் சரியாக நிறுங்கள். மக்களுக்கு அவர்களின் பொருள்களை, (அவர்களது) உரிமையை விடக் குறைவாகக் கொடுக்காதீர்கள். மேலும் பூமியில் அதைச் சீர்திருத்திய பின்னர் குழப்பம் செய்யாதீர்கள். நீங்கள் நம்பிக்கை கொண்டோராயின், இதுவே உங்களுக்குச் சிறந்தது.
நீங்கள் அல்லாஹ்வின் மீது நம்பிக்கை கொண்டவரை அச்சுறுத்தவும், அல்லாஹ்வின் பாதையிலிருந்து தடுக்கவும் (இறைவனுடைய பாதையாகிய) அதில் கோணலை உருவாக்கவும் ஒவ்வொரு பாதையிலும் உட்காராதீர்கள். நீங்கள் சிறுபான்மையினராக இருந்த போது இறைவன் உங்களைப் பெரும்பான்மையினராக்கியதை நினைத்துப் பாருங்கள். குழப்பம் செய்தோரின் முடிவு எவ்வாறாயிற்று என்பதையும் பாருங்கள்.
எதனைக் கொண்டு நான் அனுப்பப்பட்டேனோ, அதன் மீது உங்களுள் ஒரு பிரிவினர் நம்பிக்கை கொண்டும், மற்றொரு பிரிவினர் நம்பிக்கை கொள்ளாமலும் உள்ளனரென்றால் நமக்கிடையே அல்லாஹ் தீர்ப்பு வழங்கும் வரை நீங்கள் பொறுமையை மேற்கொள்ளுங்கள். மேலும் அவனே தீர்ப்பு வழங்குபவர்களுள் சிறந்தவன் ஆவான்.
அவருடைய சமுதாயத்தினரைச் சேர்ந்த அகங்காராங் கொண்ட தலைவர்கள், ஷுஐபே! நாங்கள் உம்மையும் உம்மீது நம்பிக்கை கொண்டவர்களையும் எங்கள் நாட்டிலிருந்து வெளியேற்றி விடுவோம்30. அல்லது நீங்கள் எங்கள் மார்க்கத்திற்கு திரும்பி வர வேண்டும் என்றனர். இதற்கு அவர் நாங்கள் (இச்செயலை) வெறுத்த போதிலுமா (நீங்கள் எங்களை வெளியேற்றுவீர்கள்) என்று கூறினார்.
உங்கள் மார்க்கத்திலிருந்து அல்லாஹ் எங்களைக் காப்பாற்றியதன் பின்னர், நாங்கள் அதன்பால் திரும்பினால், உண்மையிலேயே நாங்கள் அல்லாஹ்வின் மீது பொய்யைப் புனைந்து கூறினவர்களாகிவிடுவோம். (நாங்கள் நம்பிக்கை கொண்டதன் பின்னர்) எங்கள் இறைவனாகிய அல்லாஹ் நாடினாலன்றி (உங்கள் மார்க்கமாகிய) அதன்பால் நாங்கள் திரும்புவதற்கு எங்களுக்கு என்ன நேர்ந்துவிட்டது? எங்கள் இறைவன் ஒவ்வொரு பொருளைப் பற்றிய முழுமையான அறிவுடையவனாவான். அல்லாஹ்விடமே நாங்கள் நம்பிக்கை வைத்துள்ளோம். எங்கள் இறைவா! எங்களுக்கும் எங்கள் சமுதாயத்தினருக்குமிடையே உண்மையாக தீர்ப்பு வழங்குவாயாக. மேலும் தீர்ப்பு வழங்குபவர்களுள் நீயே சிறந்தவன்.
மேலும் அவருடைய சமுதாயத்தினருள் நிராகரித்தவர்களின் தலைவர்கள் நீங்கள் ஷூஐபைப் பின்பற்றினால் நிச்சயமாக நஷ்டமடைந்தவர்களாவீர்கள் என்றனர்.
எனவே அவர்களை நிலநடுக்கம் பிடித்துக் கொண்டது. அவர்கள் தங்கள் வீடுகளில் மண்டியிட்டு வீழ்ந்து கிடந்தனர்.
ஷூஐபைப் பொய்ப்படுத்தியவர்கள் அங்கு எக்காலத்திலும் வாழ்ந்திராதவர்கள் போன்றாகி (அழிந்து) விட்டனர்31 ஷுஐபைப் பொய்ப்படுத்தியவர்கள் நஷ்டமடைந்தவர்களாகி விட்டனர்.
அப்போது அவர் (அதாவது ஷுஐப்) அவர்களை விட்டு விலகிச் சென்று விட்டார். மேலும் அவர், என் சமுதாயத்தினரே! நான் என் இறைவனின் தூதுச் செய்திகளை உங்களுக்கு எட்ட வைத்து, உங்களுக்கு அறிவுரையும் கூறிவிட்டேன். எனவே நிராகரிக்கும் சமுதாயத்திற்காக எவ்வாறு வருந்துவேன் எனக் கூறினார். ரு11
மேலும், ஏதாவதொரு ஊருக்கு நாம் ஒரு தூதரை அனுப்பினால் அதில் வாழ்பவர்கள் பணிவை மேற்கொள்வதற்காகத் துன்பத்தையும், துயரத்தையும் கொண்டு அவர்களைப் பிடித்திருந்தோம்.
பின்னர் நாம் அவர்கள் முன்னேறும் வரை (அவர்களின்) கஷ்ட நிலையை நல்லதாக மாற்றினோம். அடுத்து அவர்கள், நம்முடைய மூதாதையர்களுக்கும் துன்பங்களும், இன்பங்களும் ஏற்பட்டன, (எனவே எங்களுக்கும் ஏற்பாட்டால் என்ன?) எனக் கூறினர். எனவே நாம் அவர்கள் தெரிந்து கொள்ளாத நிலையில் திடீரென (தண்டனையைக் கொண்டு) பிடித்துக் கொண்டோம்.
அந்த ஊர்களில் வாழ்ந்து கொண்டிருந்தவர்கள் நம்பிக்கை கொண்டு (இறை) அச்சத்தை மேற்கொண்டிருந்தால், நாம் வானங்களிலிருந்தும், பூமியிலிருந்தும் அவர்கள் மீது அருள்களின் வாயில்களைத் திறந்திருப்போம். ஆனால் அவர்கள் (நபிமார்களைப்) பொய்ப்படுத்தினர். எனவே நாம் அவர்களை அவர்களது செயல்களின் காரணமாகத் தண்டனையைக் கொண்டு பிடித்தோம்.
இந்த நகரங்களில் வாழ்பவர்கள்32 இரவு வேளையில் உறங்கி கொண்டிருக்கும்போது, நம் தண்டனை அவர்களிடம் வருவதிலிருந்து அமைதியாக இருக்கின்றார்களா?
அல்லது இந்த நகரங்களில் வாழ்பவர்களுக்கு, நண்பகல் வேளையில் அவர்கள் விளையாடிக் கொண்டிருக்கும்போது33 நம் தண்டனை அவர்களுக்கு வருவதிலிருந்து அவர்கள் அமைதியாக இருக்கின்றனரா?
அவர்கள் அல்லாஹ்வின் திட்டத்திலிருந்து பாதுகாப்புப் பெற்று விட்டனரா? (அவ்வாறாயின்) நஷ்டத்திற்குள்ளாகும் சமுதாயத்தைத் தவிர வேறெவரும் அல்லாஹ்வின் திட்டத்திலிருந்து கவனமின்றி இருப்பதில்லை என்பதனை அவர்கள் நினைவில் கொள்ளட்டும். ரு12
பூமிக்கு அதில் (முன்பு) வாழ்ந்தவர்களுக்குப் பின்னர் வாரிசாகியுள்ளவருக்கு நாம் நாடினால் அவர்களின் பாவங்களுக்கு அவர்களை நாம் தண்டிப்போம். (மேலும்) அவர்களின் இதயங்களில் முத்திரையிடுவோம். அதனால் அவர்கள் நேர்வழிக்குரிய செய்திகளைக் கேட்கமாட்டார்கள் என்பதைப் பற்றிய அறிவு அவர்களுக்குக் கிடைக்கவில்லையா?
இவ்வூர்களைப் பற்றிய செய்திகளை நாம் உமக்குக் கூறுகிறோம். மேலும் அவர்களிடம் அவர்களின் தூதர்கள் தெளிவான சான்றுகளுடன் வந்தனர். ஆனால் அவர்கள் முன்னரே பொய்யாக்கியதன் காரணமாக நம்பிக்கை கொள்வதில்லை. இவ்வாறே நிராகரிப்பவர்களின் உள்ளங்களில் அல்லாஹ் முத்திரை வைக்கிறான்.
நாம் அவர்களுள் பெரும்பாலாரை(த் தங்களின்) உடன்படிக்கையில் அக்கறை உடையவர்களாக்கவில்லை. மாறாக, நிச்சயமாக நாம் அவர்களுள் பெரும்பாலாரை உடன்படிக்கையினை மீறுபவர்களாகவே கண்டோம்.
பிறகு நாம் (மேற்கூறப்பெற்ற நபிமார்களாகிய) அவர்களுக்குப் பின்னர் மூஸாவை நம்முடைய அடையாளங்களுடன் ஃபிர்அவ்னிடத்திலும், அவனுடைய தலைவர்களிடத்திலும் அனுப்பினோம். ஆனால் அவர்கள் அவற்றுடன் அநீதியுடன் நடந்து கொண்டனர். எனவே குழப்பம் செய்தவர்களின் முடிவு எவ்வாறாயிற்று என்பதனை நீர் காண்பீராக.
மேலும் மூஸா, ஃபிர்அவ்னிடம் நான் எல்லா உலகங்களின் இறைவனிடமிருந்து (வந்த) தூதராக இருக்கிறேன் என்று கூறினார்.
அல்லாஹ்வைப்பற்றி உண்மையைத் தவிர வேறெதனையும் நான் கூறுவதற்கு உகந்தது அன்று. நான் உங்களிடம் உங்கள் இறைவனிடமிருந்து தெளிவான ஓர் அடையாளத்தைக் கொண்டு வந்துள்ளேன். எனவே நீ இஸ்ராயீலின் மக்களை என்னுடன் அனுப்பிவிடு.
(அப்போது ஃபிர்அவ்ன்), நீர் ஏதாவது அடையாளத்தை கொண்டு வந்திருந்தால், நீர் உண்மையாளரைச் சார்ந்தவராயின், அதனை வெளிப்படுத்தும் என்றான்.
இதற்கு அவர் (மூஸா), தமது தடியை(த் தரையில்) போட்டார், திடீரென அது மிகவும் தெளிவாகக் காணக் கூடிய பாம்பாகக் காட்சியளித்தது.
பின்னர் அவர் தமது கையை வெளியே எடுத்தார், அது பார்ப்பவர்களுக்கு வெண்மையாகக் காணப்பட்டது. ரு13
அப்போது ஃபிர்அவ்னுடைய சமுதாயத்தைச் சார்ந்த தலைவர்கள் 'இவர் நன்கறிந்த சூனியக்காரர் ஆவார்' எனக் கூறினர்.
இவர் உங்களை உங்கள் நாட்டிலிருந்து வெளியேற்ற விரும்புகிறார். எனவே நீங்கள் (இது குறித்து) என்ன ஆலோசனை கூறுகிறீர்கள்?
அ(த்தலை)வர்கள் கூறினர்: மூஸாவுக்கும் அவருடைய சகோதரருக்கும் (சிறிது) காலக்கெடு கொடுங்கள். மேலும் எல்லா நகரங்களுக்கும் அறிவிப்பாளர்களை அனுப்புங்கள்.
அவர்கள் சூனியக் கலை வல்லுநர்களை எல்லாம் உங்களிடம் கொண்டு வரட்டும்.
எல்லா சூனியக்காரர்களும் ஃபிர்அவ்னிடம் வந்து சேர்ந்து, நாங்கள் வெற்றிபெற்றால் எங்களுக்குப் பரிசு கிடைக்குமா என்றனர்.
இதற்கு அவன் (ஃபிர்அவ்ன்) ஆம், அதுமட்டுமின்றி நீங்கள் (எனக்கு) நெருக்கமானவர்களாகவும் ஆகிவிடுவீர்கள் என்றான்.
மூஸாவே! நீர் முதலில் எறிகின்றீரா அல்லது நாங்கள் (முதலில்) எறியட்டுமா? என்று அவர்கள் கூறினர்.
நீங்களே (முதலில்) எறியுங்கள் என்று மூஸா கூறினார். அவர்கள் (தங்களுடைய தடிகளையும் கயிறுகளையும்) எறிந்த போது, மக்களுடைய கண்களை ஏமாற்றிவிட்டது. மேலும் அவர்களை பயமுறுத்தினர். மேலும் அவர்கள் (மக்கள் முன்) மாபெரும் சூனியத்தை காட்டினர்.
மேலும் நாம் மூஸாவுக்கு, நீர் உமது தடியை எறியும் என்று வஹீ அறிவித்தோம். (அவர் அவ்வாறு செய்த போது திடீரென) அது அவர்களின் சூனியத்தை விழுங்கிக் கொண்டிரு(ப்பது போன்று தெரி)ந்தது34.
இதனால் உண்மை வெளிப்பட்டது. மந்திரவாதிகள் செய்தது வீணாயிற்று.
இவ்வாறு அவர்கள், அங்கு தோற்கடிக்கப்பட்டு இழிவடைந்தனர்.
மேலும் அவர்கள் கட்டுப்பட்டுச் சிரம்பணிந்தனர்.
(மேலும்) எல்லா உலகங்களின் இறைவன் மீது நாங்கள் நம்பிக்கை கொள்கின்றோம் என்று கூறினர்.
(அவன்) மூஸா, ஹாரூன் ஆகியவர்களின் இறைவன் (ஆவான்).
ஃபிர்அவ்ன் இவ்வாறு கூறினான்; நான் உங்களுக்கு அனுமதி வழங்குவதற்கு முன்னர் நீங்கள் அவனிடத்து நம்பிக்கை கொண்டீர்களா? நிச்சயமாக இது ஒரு சூழ்ச்சியே! இந்த நகரத்திலிருந்து அதிலுள்ள குடிமக்களை வெளியேற்றுவதற்காக நீங்கள் சூழ்ச்சி செய்திருக்கிறீர்கள். எனவே (இதன் விளைவை) நீங்கள் விரைவில் காண்பீர்கள்.
நான் உங்கள் கைகளையும், கால்களையும் (உங்கள்) எதிர்ப்பின் காரணமாகத் துண்டிப்பேன்35. பின்னர் உங்கள் எல்லாரையும் சிலுவையில் அறைவேன்.
அதற்கு அவர்கள், அவ்வாறாயின் நிச்சயமாக நாங்கள் எங்கள் இறைவனிடமே திரும்பிச் செல்வோம் என்றார்கள்.
எங்கள் இறைவனின் அடையாளங்கள் எங்களிடம் வந்த போது, நாங்கள் அவற்றில் நம்பிக்கை கொண்டுள்ளோம். எதற்காக எங்களைப் பழி வாங்குகிறாய். எங்கள் இறைவா! எங்களுக்குப் பொறுமையினை இறக்குவாயாக. மேலும் (உனக்கே) கட்டுப்பட்டவர்களாக நாங்கள் இருக்கின்ற நிலையிலே, எங்களுக்கு நீ மரணத்தை தந்தருள்வாயாக (என்று நாங்கள் இறைவனை வேண்டுகிறோம்). ரு14
மூஸாவையும் அவருடைய சமுதாயத்தையும், நாட்டில் குழப்பம் செய்து, உம்மையும், உம்முடைய தெய்வங்களையும், புறக்கணிப்பதற்காக (சுதந்திரமாக) விட்டு வைப்பீரா என்று ஃபிர்அவ்னுடைய சமுதாயத் தலைவர்கள் கூறினர். (இதற்கு) அவன், (ஃபிர்அவ்ன்) நாம் கட்டாயமாக அவர்களுடைய ஆண் குழந்தைகளைக் கொன்றுவிட்டு, அவர்களின் பெண்களை உயிருடன் விட்டுவிடுவோம். மேலும் நாம் அவர்கள் மீது வெற்றி பெறுபவர்கள் ஆவோம் என்றான்.
(இதற்கு) மூஸா தமது சமுதாயத்தினரிடம், நீங்கள் அல்லாஹ்விடம் உதவி கோருங்கள். மேலும் பொறுமையைக் கடைபிடியுங்கள். நிச்சயமாக நாடு அல்லாஹ்வுக்குரியது. அவன் தன் அடியார்களுள் விரும்புபவரை அதற்கு வாரிசாக்குகிறான். மேலும், (நல்ல) முடிவு இறையச்சமுடையோருக்கே உரியது என்று கூறினார்.
(அதற்கு) அவர்கள் (மூஸாவின் சமுதாயத்தினர்), நீர் எங்களிடம் வருவதற்கு முன்னரும் நாங்கள் துன்புறுத்தப்பட்டோம். நீர் எங்களிடம் வந்த பின்னரும் (நாங்கள் துன்புறுத்தப்படுகின்றோம்) என்று கூறினர். இதற்கு அவர் (மூஸா) உங்கள் இறைவன் மிக விரைவில் உங்கள் எதிரியை அழித்து விட்டு, நாட்டில் உங்களை தனது பிரதிநிதியாக்கவிருக்கின்றான். பின்னர் நீங்கள் எவ்வாறு செயல்படுகிறீர்கள் என்பதனை அவன் பார்த்துக்கொள்வான் எனப் பதிலளித்தார். ரு15
ஃபிர்அவ்னின் இனத்தினர் அறிவுரையினைப் பெறும்பொருட்டு, (இன்னல் நிறைந்த) பல வருட வறட்சியினாலும் பழங்களின் குறைவினாலும் (குழந்தைகளின் மரணத்தினாலும்) நாம் அவர்களைப் பிடித்தோம்.
அவர்களுக்கு நன்மை வந்து விட்டால், இது எங்களுக்குரியது எனக் கூறினர். அவர்களுக்கு தீமை வந்துவிட்டாலோ, அவர்கள் (அதனை) மூஸாவினாலும், அவரைச் சார்ந்தவர்களினாலும் விளைந்த கேடாகக் கருதினர். கவனமாகக் கேளுங்கள்; அல்லாஹ்விடத்தில், அது அவர்களால் விளைந்த கேடையாமாகும். ஆனால் அவர்களில் பெரும்பாலார் அறிவதில்லை.
மேலும் அவர்கள், நீர் ஏதாவதோர் அடையாளத்தை எங்களை ஏமாற்றுவதற்காக எங்களிடம் எப்பொழுது கொண்டு வந்தாலும், நாங்கள் ஒரு போதும் உம்மை நம்புபவர்கள் அல்லர் எனக் கூறினர்.
அப்போது நாம் அவர்களிடம் தெளிவான அடையாளங்களாகப் புயல், வெட்டுக்கிளிகள், பேன்கள், தவளைகள், இரத்தம்36 ஆகியவற்றை அனுப்பினோம். ஆனால் அவர்கள் அகங்காரம் கொண்டனர். மேலும் அவர்கள் குற்றமிழைக்கும் மக்களாய் இருந்தனர்.
அவர்களுக்குத் தண்டனை இறங்கிய போதெல்லாம் அவர்கள், மூஸாவே! உமது இறைவன் உம்மிடம் அளித்த வாக்குறுதிக்கேற்ப நீர் அவனை வேண்டுவீராக. நீர் எங்களை விட்டுத் தண்டனையை அகற்றிவிட்டால் நிச்சயமாக நாங்கள் உம்மிடம் நம்பிக்கை கொள்வோம். மேலும் நிச்சயமாக இஸ்ராயீலின் மக்களை உம்முடன் அனுப்பி வைப்போம் என்று கூறினர்.
ஆனால் நாம் அவர்களுக்கெனக் குறித்திருந்த காலம் வரை தண்டனையை அவர்களிடமிருந்து அகற்றியதும், அவர்கள் வாக்குறுதிக்கு மாறு செய்யத் தொடங்கினர்.
எனவே நாம் அவர்களைப் பழிவாங்கி, அவர்களைக் கடலில் மூழ்கடித்தோம். ஏனென்றால் அவர்கள் நம் அடையாளங்களைப் பொய்ப்படுத்தினார்கள். மேலும் அவர்கள் அவற்றைப் பொருட்படுத்தாதிருந்தனர்.
நாம் அருள்புரிந்துள்ள நாட்டின்37 கிழக்கு மற்றும் மேற்குப்பகுதிகளுக்கு, பலவீனர்கள் எனக் கருதப்பட்ட சமுதாயத்தினரை38 நாம் வாரிசாக்கினோம். மேலும் இஸ்ராயீலின் மக்கள் பொறுமையை மேற்கொண்டதனால், உமது இறைவன் அவர்களுக்கு அளித்த சிறந்த வாக்குறுதி நிறைவேறிற்று. மேலும், ஃபிர்அவ்னும் அவனுடைய சமுதாயத்தினரும் செய்து கொண்டிருந்தவை, அவர்கள் (கட்டிடமாக) எழுப்பிக் கொண்டிருந்தவை ஆகிய எல்லாவற்றையும் நாம் அழித்து விட்டோம்.
நாம் இஸ்ராயீலின் மக்களை கடலைக் கடந்து செல்ல வைத்தோம். தங்கள் சிலைகளின் முன் வணக்கத்தில் ஈடுபட்டிருந்த39 ஒரு சமுதாயத்தினரிடம் அவர்கள் வந்து சேர்ந்தனர். (அப்போது) அவர்கள் மூஸாவே! இவர்களின் தெய்வங்களைப் போன்று எங்களுக்கும் ஒரு தெய்வத்தை உண்டாக்கித் தருக என்றனர். (இதற்கு மூஸா இவ்வாறு) கூறினார்; நிச்சயமாக நீங்கள் அறிவற்ற மக்களாவீர்.
நிச்சயமாக இவர்கள் ஈடுபட்டிருக்கின்றவை அழிந்து விடும். மேலும் இவர்கள் செய்வதெல்லாம் வீணாகி விடும்.
(பின்னர் அவர்) எல்லாச் சமுதாயங்களையும் விட அல்லாஹ் உங்களுக்குச் சிறப்பினை வழங்கியிருக்கும் நிலையில் அவனையன்றி வணக்கத்திற்குரிய வேறொன்றை நான் உங்களுக்குத் தேடித் தர வேண்டுமா என்றார்.
ஃபிர்அவ்னின் சமுதாயத்தினரிடமிருந்து நாம் உங்களைக் காப்பாற்றிய நேரத்தை (நினைத்துப் பாருங்கள்). அவர்கள் உங்களுக்கு மிகக் கொடிய தண்டனை கொடுத்து வந்தனர். உங்கள் ஆண் குழந்தைகளைக் கொன்றும் உங்கள் பெண்களை உயிருடன் வாழவும் விட்டனர். இதில் உங்கள் இறைவனிடமிருந்து மிகப் பெறும் நன்மை இருந்தது. ரு16
நாம் மூஸாவுக்கு முப்பது இரவுகளை வாக்களித்தோம். பின்னர் அவற்றை மற்றொரு பத்தைக் கொண்டு முழுமைப்படுத்தினோம். இவ்வாறு அவருடைய இறைவனால் குறிப்பிடப்பட்ட வாக்குறுதி நாற்பது இரவுகளாக முழுமை பெற்றது. மேலும் மூஸா தமது சகோதரர் ஹாரூனிடம் (எனக்குப் பின்னர்) என் சமுதாயத்தினருள் என் பிரதிநிதியாக இருக்கவும், (அவர்களை) சீர்திருத்தவும் செய்வீராக. மேலும் குழப்பவாதிகளின் வழியினைப் பின்பற்றாதிருப்பீராக என்றார்.
நாம் (குறித்த இடத்தில்) குறித்த காலத்தில் மூஸா வந்து, அவருடைய இறைவன் அவருடன் பேசிய போது, அவர், 'என் இறைவா! நான் உன்னைப் பார்க்கும் பொருட்டு நீ (உன்னை) எனக்குக் காட்டுவாயாக என்று வேண்டினார். இதற்கு அவன் உம்மால் என்னை ஒரு போதும் காணவியலாது. ஆயினும் மலையின் பக்கம் பார்ப்பீராக. அது தன்னுடைய இடத்தில் நிலைத்திருந்தால், நீர் என்னைக் காண்பீர் என்று பதிலளித்தான்.  பின்னர் அவருடைய இறைவன் மலையின் மீது தானே தோற்றமளித்த போது, அதனை தவிடுபொடியாக்கி விட்டான். மேலும் மூஸா மயங்கி வீழ்ந்தார். பின்னர் அவருக்கு மயக்கம் தெளிந்த போது; (என் இறைவா!) நீ எல்லாக் குறைகளிலிருந்தும் தூய்மையானவன். நான் உன்னிடமே பணிகின்றேன். நான் (இக்காலத்திலுள்ள) நம்பிக்கை கொண்ட யாவரையும் விட முதன்மையானவனாயுள்ளேன் என்றார்.
(இறைவன்) கூறினான்: மூஸாவே நான் என் தூதைக் கொண்டும், என் வசனத்தைக் கொண்டும் (இக்காலத்திலுள்ள) எல்லா மக்களுக்கும் மேலாக உம்மைத் தேர்ந்தெடுத்துள்ளேன். எனவே நான் உமக்கு வழங்கியதை வலுவாகப் பற்றிக் கொள்வீராக. மேலும் நன்றி செலுத்துவோரைச் சேர்ந்தவராய் விடுவீராக.
நாம் அவருக்காக எல்லாவற்றையும் பற்றிய அறிவுரையையும், (அக்காலத்திற்குத்) தேவையான எல்லாவற்றிற்கும் விளக்கத்தையும் சில பலகைகளில் எழுதினோம். (பின்னர் நாம் அவரிடம் இவ்வாறு கூறினோம்): நீர் இக்கட்டளைகளைப் பலமாக பற்றிக் கொண்டு, உமது சமுதாயத்தினரும், இதிலுள்ள மிக்க நல்லவற்றைப் பின்பற்றுமாறு அவர்களுக்குப் போதிப்பீராக. விரைவில் நான் உங்களுக்கு தீயவர்களின் இருப்பிடத்தைக் காட்டுவேன்40.
நியாயமின்றிப் பூமியில் அகங்காரம் கொள்பவர்களை, விரைவிலேயே நான் என் அடையாளங்களிலிருந்து அகற்றிவிடுவேன். மேலும் அவர்கள் எந்தவொரு அடையாளத்தைக் கண்ட போதிலும், அவற்றில் நம்பிக்கை கொள்ள மாட்டார்கள். அவர்கள் நேரான வழியைக் கண்டாலும் அதை ஒருபோதும் (தம்) வழியாக ஏற்றுக் கொள்ள மாட்டார்கள். மேலும் அவர்கள் தவறான வழியினைக் கண்டாலும் அதனைத் (தம்) வழியாக்கிக் கொள்வார்கள். இதற்குக் காரணம் அவர்கள் எம்முடைய அடையாளங்களைப் பொய்யாக்கி அவற்றைப் பொருட்படுத்தாமலே இருந்தனர்.
எம்முடைய வசனங்களையும், மரணத்திற்குப்பின் உள்ள சந்திப்பினையும் பொய்ப்படுத்தியவர்களின் எல்லாச் செயல்களும் வீணாகி விட்டன. அவர்கள் தம்முடைய செயல்களுக்குரிய கூலியை மட்டுமே பெறுவார்கள். ரு17
மூஸாவின் சமுதாயத்தினர் அவருக்குப் பிறகு41 தங்கள் நகைகளினால் கன்றுக்குட்டி ஒன்றினை உருவாக்கிக் கொண்டனர். அது உயிரற்ற உடலாக இருந்தது. அதிலிருந்து பொருளற்ற சப்தம் மட்டுமே வந்தது42. அது அவர்களிடம் பேசுவதுமில்லை, அவர்களுக்கு எந்த வழியினையும் காட்டுவதுமில்லை என்பதைக் கூட அவர்கள் (சிந்தித்துப்) பார்ப்பதில்லையா? அவர்கள் அதனை (வணங்கத் தக்கதாக) எடுத்துக் கொண்டனர். மேலும் அவர்கள் அநீதி இழைப்போராய் இருந்தனர்.
மேலும் அவர்கள் தாம் நிச்சயமாக வழி தவறிவிட்டோம் என்பதை அறிந்து வெட்கங்கொண்டு, எங்கள் இறைவன் எங்களுக்குக் கருணை காட்டி எங்களை மன்னிக்கவில்லையாயின் நாங்கள் இழப்பிற்கு உரியோரைச் சேர்ந்தவர்களாய் விடுவோம் எனக் கூறினர்.
மேலும் மூஸா தமது சமுதாயத்தினரிடம் கோபமும், வருத்தமும் கொண்டவராகத் திரும்பிய போது, அவர் எனக்குப் பிறகு எனது பிரதிநிதி என்ற நிலையில் நீங்கள் செய்தது மிகத் தீயதே. நீங்கள் உங்கள் இறைவனின் கட்டளைக்கு முன் அவசரப்பட்டு விட்டீர்களே எனக் கூறினர். மேலும் அவர் அப்பலகைகளைக் கீழே எறிந்து, தமது சகோதரனின் தலை முடியைப் பிடித்து அவரைத் தம் பக்கம் இழுத்தார். (இதற்கு) அவர் (ஹாரூன்), என் தாயின் மகனே! நிச்சயமாக சமுதாயத்தினர் என்னைப் பலவீனமானவன் எனக் கருதி என்னைக் கொன்று விடப் பார்த்தனர். எனவே நீர் பகைவர்களுக்கு என்னைப் பார்த்து நகைப்பதற்கான வாய்ப்பை அளிக்காதீர்43. என்னை அநீதி இழைப்பவர்களைச் சார்ந்தவனாகவும் ஆக்காதீர் என்றார்.
(இதனைக் கேட்டு மூஸா), என் இறைவா! என்னையும் என் சகோதரனையும் மன்னித்து விடுவாயாக. எங்களிருவரையும் உன் கருணையில் நுழையச் செய்வாயாக. கருணை காட்டுவோர் எல்லாரையும் விட நீ மிக்க கருணை காட்டுபவனாவாய் என்று கூறினார். ரு18
(இதற்கு அல்லாஹ் இவ்வாறு கூறினான்) கன்றுக்குட்டியினை (வணங்க) எடுத்துக் கொண்டவர்களுக்கு அவர்களின் இறைவனிடமிருந்து கோபமும், இவ்வுலக வாழ்வில் இழிவும் ஏற்படும். பொய்யினைப் புனைந்து கூறுபவர்களுக்கு, இவ்வாறே நாம் கூலியை வழங்குகின்றோம்.
தீய செயல்களைச் செய்து விட்டுப் பின்னர் (அவற்றிலிருந்து விலகிக்) கழிவிரக்கம் கொண்டு மேலும் நம்பிக்கை கொள்வார்களாயின், நிச்சயமாக உம் இறைவன் இதன் பின்னரும் மிக்க மன்னிப்பவனும் மேன்மேலும் கருணை காட்டுபவனுமாவான்.
பின்னர் மூஸாவின் கோபம் சிறிது தணிந்தபோது அவர் பலகைகளை எடுத்துக் கொண்டார். தங்கள் இறைவனுக்கு அஞ்சுவோருக்கு அவற்றிலுள்ள எழுத்தில் நேரான வழியும் கருணையும் இருந்தன.
மூஸா தமது சமுதாயத்தினருள் எழுபது பேரை நாம் வாக்குறுதியளித்த இடத்திற்குக் கொண்டு வருவதற்க்காகத் தேர்ந்தெடுத்தார். பின்னர் அவர்களை நிலநடுக்கம் பிடித்துக் கொண்ட போது44 அவர் இவ்வாறு கூறினார்; என் இறைவா! நீ நாடியிருப்பின் அவர்களையும் என்னையும் முன்னரே அழித்திருப்பாய். எங்களைச் சார்ந்த சில அறிவீனர்களின் செயலுக்குத் தண்டனையாக நீ எங்களை அழிப்பாயா? இது உன்னுடைய சோதனையே அன்றி வேறில்லை. (சோதனைகளான) இதன் மூலம் நீ நாடுபவர்களை வழிதவறியவர்கள் (என்று) ஆக்கிக் கொள்கின்றாய். நீ நாடுபவர்களுக்கு நேர் வழியினை வழங்குகிறாய். நீ எங்கள் உதவியாளனாக இருக்கிறாய். எனவே எங்களை மன்னித்து எங்களுக்கு கருணை காட்டுவாயாக. மன்னிப்பவர்களுள் எல்லாரையும் விட நீ சிறந்தவனாவாய்.
நீ எங்களுக்கு இவ்வுலகிலும், மறுமையிலும் நன்மையினை எழுதுவாயாக. நாங்கள் உன்னிடமே வந்து விட்டோம். (இதற்கு அல்லாஹ்) என் தண்டனையை நான் விரும்பியவருக்கு (அதாவது தண்டனைக்குரியவருக்கு)க் கொடுக்கின்றேன். ஆனால் என் கருணை45 எல்லாவற்றையும் சூழ்ந்துள்ளது. எனவே இறையச்சத்தை மேற்கொண்டு ஸகாத் கொடுப்போருக்கும், மேலும் நம் வசனங்கள் மீது நம்பிக்கை கொள்வோருக்கும் நான் அதனைக் கட்டாயம் எழுதுவேன்46 எனக் கூறினான்.
அவர்களிடமுள்ள தவ்ராத்திலும், சுவிசேஷத்திலும் எழுதப்பட்டுக் காணப்படுகின்ற எழுத்தறிவற்ற நபியாகிய இத்தூதரைப்47 பின்பற்றுவோருக்கு, நன்மை செய்யுமாறு அவர் கட்டளையிடவும், தீமையிலிருந்து அவர்களைத் தடுக்கவும் செய்கின்றார். மேலும் நல்லவற்றை அவர்களுக்கு அனுமதிக்கவும் தீயவற்றை அவர்களுக்கு விலக்கவும் செய்கின்றார். மேலும் அவர்களின் (மேலிருந்த) சுமையையும், அவர்களின் கழுத்துகளில் போடப்பட்டிருந்த விலங்குகளையும் அவர்களை விட்டு அகற்றுகின்றார். எனவே அவரிடத்து நம்பிக்கை கொண்டு அவருக்கு வலிமையளித்து அவருக்கு உதவி செய்து அவருடன் இறக்கப்பட்டுள்ள ஒளியினைப் பின்பற்றிச் செல்பவர்களே வெற்றிற்குரியோராவர். ரு19
நீர் கூறுவீராக: மக்களே! நிச்சயமாக நான் உங்கள் எல்லாருக்கும் அல்லாஹ்வின் தூதராக இருக்கிறேன். வானங்கள் பூமி ஆகியவற்றின் ஆட்சி அவனுக்கே உரியது. அவனையன்றி வணக்கத்திற்குரியது எதுவுமில்லை. அவன் உயிரை வழங்கவும், மரணத்தை அளிக்கவும் செய்கின்றான். எனவே நீங்கள் அல்லாஹ்விடத்து நம்பிக்கை கொள்ளுங்கள். மேலும் அல்லாஹ்விடத்தும் அவனது வசனங்களிடத்தும் நம்பிக்கை கொண்டுள்ள , எழுத்தறிவற்ற நபியாகிய அவனுடைய தூதரிடத்தும் (நம்பிக்கை கொள்ளுங்கள்). மேலும் நீங்கள் நேர்வழி பெரும் பொருட்டு அவரையே பின்பற்றுங்கள்.
மூஸாவின் சமுதாயாத்திலுள்ள ஒரு பிரிவினர் உண்மையைக் கொண்டு (மக்களுக்குப்) போதிக்கவும், நீதியை நிலை நாட்டவும் செய்கின்றனர்.
நாம் அவர்களை பன்னிரெண்டு கோத்திரங்களாகப் பிரித்தோம். அவரிடம் அவருடைய சமுதாயத்தினர் தண்ணீர் வேண்டிய போது, நீர் உமது தடியினால் (குறிப்பிட்டதொரு) கல்லின் மீது அடிப்பீராக என்று வஹியின் மூலம் நாம் மூஸாவுக்கு அறிவித்தோம். எனவே (அவர் அவ்வாறு செய்த போது), அதிலிருந்து பன்னிரெண்டு ஊற்றுகள் பீறிட்டு வந்தன. ஒவ்வொரு கோத்திரத்தினரும் தத்தமது நீரருந்துமிடத்தை தெரிந்து கொண்டனர். மேலும் மேகங்களை நாம் அவருக்கு மேலே நிழலிடச் செய்தோம். மேலும் நாம் அவர்களுக்காக 'மன்" எனும் தானியத்தையும், காடைகளையும் இறக்கினோம். (பின்னர் அவர்களிடம்) நாம் உங்களுக்கு வழங்கியதிலிருந்து தூய்மையான பொருள்களை உண்ணுங்கள் (எனக் கூறினோம்) மேலும் அவர்கள் (கட்டளைக்கு மாறு செய்து) எங்களுக்கு அநீதியிழைக்கவில்லை. மாறாக அவர்கள் தமக்குத்தாமே அநீதி இழைத்துக் கொண்டனர்.
மேலும் அவர்களிடம் (கீழ்வருமாறு) கூறப்பட்ட நேரத்தை (நினைத்துப் பாருங்கள்:) நீங்கள் இந்த ஊரில் வாழுங்கள். இதில் எங்கிருந்து வேண்டுமாயின் உண்ணுங்கள். மேலும் (இறைவா! எங்கள்) சுமையைக் குறைப்பாயாக எனக் கூறுங்கள். மேலும் அந்த வாயிலில் கட்டுப்பட்டவர்களாய் நுழையுங்கள். (அப்போது) நாம் உங்களுக்கு உங்கள் குற்றங்களை மன்னித்து விடுவோம். முழுமையாகக் கட்டுப்பட்டு நடப்பவர்களுக்கு இன்னும் மிகுதியாக நாம் வழங்குவோம்.
ஆனால், அவர்களில் அநீதி இழைத்தவர்கள் தங்களுக்குக் கூறப்பட்ட சொல்லை, வேறொன்றால்48 மாற்றிக் கொண்டனர். எனவே அவர்கள் அநீழி இழைத்ததன் காரணத்தால், நாம் அவர்களுக்கு வானத்திலிருந்து தண்டனையை இறக்கினோம். ரு20
(தூதரே) அவர்களிடம் கடலருகில் அமைந்திருந்த நகரத்தைப் பற்றிக் கேளுங்கள். அவர்கள் 'சபத்' கட்டளையை மீறி நடந்தனர். அவர்களுடைய சபத் நாளில் அவர்களின் மீன்கள் கூட்டங் கூட்டமாய் (நீர் மட்டத்தில்) வந்தன49. சபத் கடைபிடிக்காத நாளில், அவை வரவில்லை. இவ்வாறே அவர்களின் கட்டுப்பாட்டின்மையினால் நாம் அவர்களைச் சோதித்தோம்.
அவர்களுள் ஒரு பிரிவினர் (மற்றொரு பிரிவினரிடம்) அல்லாஹ் அழித்துவிட அல்லது கடினமான தண்டனை கொடுக்கவிருக்கும் சமுதாயத்தினருக்கு, நீங்கள் என் அறிவுரை கூறுகின்றீர்கள் எனக் கூறினர். இதற்கு அவர்கள், உங்கள் இறைவனிடமிருந்து (நாங்கள் அவர்களுக்கு அறிவுரை கூறிவிட்டோம் என்று) கூறி தப்பித்துக் கொள்ளவும், அவர்கள் இறைவனுக்கு அஞ்சவுமே என்று பதிலளித்தனர்.
அவர்களுக்குக் கூறப்பட்ட அறிவுரையை அவர்கள் மறுத்துவிட்ட போது, தீமையைத் தடுத்துக் கொண்டிருந்தவர்களை நாம் காப்பாற்றினோம். அநீதி இழைத்துக் கொண்டிருந்தவர்களை மிகக் கடினமான தண்டனைக்கு ஆளாக்கினோம். ஏனெனில் அவர்கள் தீய செயல்களில் ஈடுபட்டிருந்தனர்.
பின்னர் அவர்கள் தடுக்கப்பட்டவற்றிலிருந்து விலகிக் கொள்வதற்குப் பதிலாக, அவற்றில் அவர்கள் மேலும் முன்னேறத் தொடங்கிய போது நாம் அவர்களிடம், நீங்கள் இழிவடைந்த குரங்குகளாகிவிடுங்கள் என்றோம்50.
அவர்கள் மீது கடினமான தண்டனையைக் கொடுத்துக் கொண்டிருப்பவர்களையே உம் இறைவன் இறுதிநாள் வரை நிச்சயமாக எழுப்புவான் என்று அறிவித்த நேரத்தை(யும் நினைத்துப் பாருங்கள்). நிச்சயமாக உமது இறைவன் விரைவாகத் தண்டனையளிப்பவன் ஆவான். மேலும் நிச்சயமாக அவன் மிக்க மன்னிப்பவனும் மேன்மேலும் கருணை காட்டுபவனுமாவான்.
மேலும் நாம் அவர்களைப் பூமியில் பல்வேறு சமுதாயங்களாகப் பிரித்தோம். அவர்களுள் சிலர் நல்லவர்களாகவும்51 மற்றும் சிலர் தீயவர்களாகவும் இருக்கின்றனர். மேலும் அவர்கள் (நன்மையின் பக்கம்) திரும்பும் பொருட்டு, நாம் அவர்களை நல்லவற்றாலும் தீயவற்றாலும் சோதித்தோம்.
ஆனால் அவர்களுக்குப் பின்னர் (தீய) தலைமுறை ஒன்று வந்து வேதத்திற்கு வாரிசு ஆயினர். அவர்கள் இந்த அற்ப உலகின் நிலையற்ற பொருள்களை எடுத்துக் கொண்டு, நிச்சயமாக நாம் மன்னிக்கப்படுவோம் எனக் கூறுகின்றனர். பின்னர் அவர்களிடம் அது போன்றே (இன்னும்) பொருள் வந்துவிடின் அதனையும் எடுத்துக் கொள்வர். அவர்கள் அல்லாஹ்வைக் குறித்து உண்மையன்றி வேறெதுவும் பேசமாட்டார்கள் என அவர்களிடம் வேத உடன்படிக்கை பெற்றுக் கொள்ளப்பட்டதில்லையா? மேலும் அவர்கள் அந்த வேதத்திலுள்ளதைப் படித்துள்ளனர். மேலும் மறுமை வீடு இறையச்சமுடையோருக்குச் சிறந்தது. எனவே நீங்கள் புரிந்து கொள்ள மாட்டீர்களா?
வேதத்தை உறுதியாகப் பற்றிக் கொண்டு தொழுகையினையும் நிறைவேற்றித் தங்களை சீர்திருத்திக் கொள்பவர்களின் நற்பலனை நாம் வீணாக்க மாட்டோம்.
மேலும் அவர்களுக்கு மேலே மலையை52 ஒரு நிழற்குடைபோல் நாம் குனியச் செய்தபோது அவர்கள் எண்ணினர். (அப்போது நாம் அவர்களிடம்) நீங்கள் இறையச்சமுடையோராகும் பொருட்டு நாம் உங்களுக்கு வழங்கியதை உறுதியாகப் பற்றிக் கொண்டு அதிலுள்ளதை நினைவில் வைத்துக் கொள்ளுங்கள் (என்றோம்). ரு21
உமது இறைவன் ஆதமின் மக்களுடைய முதுகுகளிலிருந்து அவர்களின் சந்ததிகளைத் தோற்றுவித்து, அவர்களைத் தங்களுக்கே சாட்சியாக்கி நான் உங்கள் இறைவனல்லவா என்ற (கேள்வியினைக் கேட்ட) போது, அவர்கள் ஆம்! (இதற்கு நாம் சாட்சி கூறுகின்றோம் என்றனர். நாங்கள் இதை (போதனை) ப் பற்றி அறவே அறியாதவர்களாயிருந்தோம் என்று மறுமை நாளில் நீங்கள் கூறாதிருப்பதற்காகவே (நாம் அவ்வாறு செய்தோம்).
அல்லது முன்னர் எங்கள் மூதாதையர்களே இணைவைத்தனர். அவர்களுக்குப் பின்னர், நாங்கள் பலவீனமான சந்ததியினராக இருந்தோம். பொய்யர்களாக இருந்தவர்களின் செயலுக்காக நீ எங்களை அழித்து விடுவாயா என்று நீங்கள் கூறாதிருப்பதற்காக (அவ்வாறு செய்தோம்).
இவ்வாறே நாம் வசனங்களை மிகத் தெளிவாக விளக்குகின்றோம். அவர்கள்53 தங்கள் தவறுகளிலிருந்து திரும்பி விடுவார்களென்று(ம் எதிர் பார்க்கின்றோம்).
நாம் எம்முடைய அடையாளங்களை வழங்கிய ஒருவருடைய நிலையை நீர் அவர்களுக்கு எடுத்துரைப்பீராக! பின்னர் அவர் அவற்றிலிருந்து நழுவித் தனித்துவிட்டார்.54 இதனால் ஷைத்தான் அவரைப் பின்பற்றிச் சென்றான். ஆகவே அவர் வழிதவறியவர்களைச் சேர்ந்தவராகிவிட்டார்.
நாம் விரும்பியிருப்பின் அவற்றின் (அடையாளங்கள்) மூலம் நாம் அவரை உயர்த்தியிருப்போம். ஆனால் அவர் பூமியின் பக்கம் சாய்ந்தது தமது (தீய) விருப்பங்களைப் பின்பற்றிச் சென்றுவிட்டார். எனவே அவருடைய நிலை ஒரு நாயின் நிலையை போன்றது. அதனை நீர் தாக்கினாலும் அது நாக்கைத் தொங்கவிட்டு மூச்சிரைத்துக் கொண்டிருக்கும். இதுவே எம்முடைய அடையாளங்களைப் பொய்ப்படுத்தும் சமுதாயத்தினரின் நிலையாகும்.55 எனவே அவர்கள் சிந்திக்கும் பொருட்டு நீர் இந்த வரலாற்றை அவர்களிடம் எடுத்தியம்புவீராக.
எம் அடையாளங்களைப் பொய்ப்படுத்திய சமுதாயத்தினரின் நிலை மிகக் கெட்டது. மேலும் அவர்கள் தமக்குத்தாமே தீங்கிழைக்கின்றனர்.
அல்லாஹ் வழிகாட்டியவனே நேர்வழி பெற்றவன். எவர்களை அவன் வழிகேட்டில் விட்டுவிட்டானோ, அவர்களே இழப்பிற்குரியோர் ஆவர்.
நிச்சயமாக நாம் படைத்த ஜின்கள் மற்றும் மனிதர்களில் பெரும்பாலனவர்களின் முடிவு நரகமாயிற்று. (ஏனெனில்) அவர்களுக்கு உள்ளங்கள் இருந்தும் அவற்றால் அவர்கள் புரிந்து கொள்வதில்லை. மேலும் அவர்களுக்குக் கண்கள் இருந்தும் அவற்றால் அவர்கள் பார்ப்பதில்லை. மேலும் அவர்களுக்கு காதுகள் இருந்தும் அவற்றால் அவர்கள் கேட்பதில்லை. அவர்கள் கால்நடைகளைப் போன்றவர்கள் ஆவர்; இல்லை, அவர்கள் அவற்றை விடவும் மிகக் கெட்டவர்கள். உண்மையில் அவர்கள் முற்றிலும் கவனமற்றவர்களே ஆவர்.
மேலும் முழுமையான நற்பண்புகள் (எல்லாம்) அல்லாஹ்வுக்கே உரியன. எனவே நீங்கள் அவற்றைக் கொண்டு அவனிடம் வேண்டுங்கள். அவனுடைய பண்புகளைக் குறித்து தவறிழைப்பவர்களை விட்டுவிடுங்கள். அவர்களுக்கு அவர்களின் செயல்களுக்குரிய கூலி கொடுக்கப்படும்.
மேலும் நாம் படைத்தவர்களுள், உண்மையைக் கொண்டு (மக்களை) வழி நடத்துபவரும், மேலும் அதன் மூலம் நீதி வழங்குபவருமான ஒரு சமுதாயத்தினர் உள்ளனர். ரு22
எம்முடைய அடையாளங்களைப் பொய்ப்படுத்துபவர்களை அவர்கள் உணர்ந்து கொள்ளா விதத்தில் படிப்படியாக நாம் (அழிவின் பக்கம்) இழுத்துக் கொண்டு வருவோம்.
நான் அவர்களுக்கு(த் தற்போது) காலக்கெடு அளித்திருக்கிறேன். என் திட்டம் நிச்சயமாக மிக்க உறுதி வாய்ந்தது.
அவர்களின் தோழர் (முஹம்மது (ஸல்) அவர்களு)க்கு எவ்வித பைத்தியமுமில்லை. அவர் மிகத் தெளிவான ஓர் எச்சரிக்கையாளரே அன்றி வேறில்லை. (இதை) அவர்கள் சிந்திப்பதில்லையா?
அவர்கள் வானங்கள், பூமி ஆகியவற்றின் ஆட்சியையும், அல்லாஹ் படைத்த எல்லாவற்றையும் பார்ப்பதில்லையா? மேலும் ஒரு வேளை தங்களின் அழிவுகாலம் நெருங்கிவிட்டதோ என்பதையும் காண்பதில்லையா? எனவே இதன் பின்னர் வேறெந்தச் செய்தியில் அவர்கள் நம்பிக்கை கொள்வர்?
வழிதவறியவன் என்று அல்லாஹ் முடிவு செய்தவனுக்கு வழி காட்டுபவன் எவனுமில்லை. அவர்களைத் தங்களின் வரம்பு மீறலில் திரியுமாறு அவன் விட்டு விடுகின்றான்.
அவர்கள் உம்மிடம் அந்த நேரத்தைக் (கியாமத்தை) குறித்து அது எப்போது வருமென்று கேட்கின்றனர். நீர் கூறுவீராக! அதனைப் பற்றிய அறிவு என் இறைவனிடமே உள்ளது. அவனையன்றி அதனை அதற்குரிய காலத்தில் வெளிப்படுத்த எவராலும் முடியாது. அது வானங்களிலும் பூமியிலும் பாரமானதாக இருக்கும்.56 (மேலும்) அது உங்களிடம் திடீரென்று தான் வரும். அது குறித்து நீர் அதனை நன்கறிந்திருப்பதைப் போன்று57 அவர்கள் உம்மிடம் கேட்கின்றனர். நீர் கூறுவீராக: அதனைப் பற்றிய அறிவு அல்லாஹ்விடமே உள்ளது. ஆனால் பெரும்பாலான மக்கள் இதனை அறிவதில்லை.
நீர் கூறுவீராக; அல்லாஹ் நாடுவதன்றி, எனக்காக எந்த தீமையையோ நன்மையையோ செய்ய எனக்கு ஆற்றல் இல்லை. நான் மறைவானதை அறிந்திருந்தால், நன்மைகளுள் அதிகமானவற்றை (எனக்காக) சேர்த்திருப்பேன். ஒருபோதும் எனக்கு எந்த துன்பமும் ஏற்பட்டிருக்காது. ஆனால் நான் நம்பிக்கை கொண்ட மக்களுக்கு எச்சரிக்கை விடுபவனும் நற்செய்தி வழங்குபவனுமாவேன். ரு23
அவனே உங்களை ஓரினத்திலிருந்து படைத்தான். அதிலிருந்தே அதன் இணையையும் அவளிடம் நிம்மதி பெறுவதற்காக உருவாக்கினான். எனவே அவன் அவளை மூடிக்கொள்ளும்போது, அவள் லேசான சுமையைச் சுமந்து கொண்டாள். பின்னர் அவள் அதனுடனே நடமாடுகிறாள். பின்னர் அவள் கனமாகிவிடும்போது அவ்விருவரும் தங்கள் இறைவனாகிய அல்லாஹ்விடம், நீ எங்களுக்கு நலமிக்க குழந்தையை வழங்கினால் நாங்கள் நன்றி செலுத்துவோராகிவிடுவோம் என்று வேண்டுகின்றனர்.
ஆனால் அவன் அவ்விருவருக்கும் நலமிகு குழந்தையை வழங்கும்போது அவர்களுக்கு வழங்கிய குழந்தையைக் குறித்து இறைவனுக்கு இணைகளை ஏற்படுத்துகின்றனர். ஆனால் அவர்கள் இணைவைப்பதை விட்டும் அல்லாஹ் மிக்க உயர்ந்தவனாவான்.
அவர்களே படைக்கப்பட்டவர்களாயிருக்கும் நிலையில், எதையும் படைக்காதவற்றை அவர்கள் (இறைவனுக்கு) இணையாக்குகின்றனரா?
அவர்களால் இவர்களுக்கு (இணைவைப்பவர்களுக்கு) எவ்வுதவியும் செய்ய முடியாது. மேலும் அவர்களால் தமக்குத்தாமே எவ்வுதவியும் செய்ய முடியாது.
நீங்கள் அவர்களை நேர்வழியின்பால் அழைத்தால், அவர்கள் உங்களைப் பின்பற்றமாட்டார்கள். நீங்கள் அவர்களை அழைப்பதும் அல்லது மௌனமாக இருப்பதும் உங்களுக்குச் சமமானதே.
அல்லாஹ்வையன்றி நீங்கள் அழைப்பவர்கள், உங்களைப் போன்ற அடியார்களே. எனவே நீங்கள் அவர்களை அழைத்துக் கொண்டிருங்கள். நீங்கள் உண்மையாளர்களாயின், அவர்கள் உங்கள் அழைப்பிற்குப்பதில் அளிக்கட்டும்.
நடக்கும் கால்கள் அவர்களுக்கு உள்ளனவா? பிடிக்கும் கைகள் அவர்களுக்கு இருக்கின்றனவா? காணும் கண்கள் அவர்களுக்கு உள்ளனவா? கேட்கும் காதுகள் அவர்களுக்கு இருக்கின்றனவா? நீர் அவர்களிடம் கூறுவீராக! நீங்கள் உங்கள் கூட்டாளிகளை அழைத்துக் கொள்ளுங்கள். பின்னர் எனக்கு எதிராக திட்டம் தீட்டுங்கள். எனக்குக் காலக்கெடு எதுவும் தர வேண்டாம்.
நிச்சயமாக இந்த முழுமை பெற்ற வேதத்தை இறக்கிய அல்லாஹ்வே என் பாதுகாவலன். மேலும் அவன் நல்லவர்களுக்கு உதவி செய்கின்றான்.
அவனையன்றி நீங்கள் அழைப்பவர்களால், உங்களுக்கு எந்த உதவியும் செய்ய முடியாது. அவர்களால் தங்களுக்கும் எவ்வுதவியும் செய்ய முடியாது.
நீங்கள் அவர்களை நேர்வழியின்பால் அழைத்தால், அவர்களால் (அதனைச்) செவியேற்க முடியாது. அவர்கள் உம்மைப்பார்த்துக் கொண்டிருப்பவர்கள் போன்று நீர் அவர்களைக் காண்கிறீர். ஆனால் அவர்களோ பார்ப்பதில்லை.
(நபியே! எப்போதும்) மன்னிப்பைக் கடைபிடிப்பீராக இயல்பிற்கேற்ற செயலைப் போதிப்பீராக. அறிவற்றவர்களை விட்டு முகந்திருப்புவீராக.
ஷைத்தானிடமிருந்து ஏதேனும் தீய தூண்டுதல் உம்மைத் தாக்கினால், நீர் அல்லாஹ்விடம் அடைக்கலம் கோருவீராக. நிச்சயமாக அவன் நன்கு கேட்பவனும் நன்கு அறிபவனுமாவான்.
இறையச்சமுடையோருக்கு ஷைத்தானிடமிருந்து ஏதேனும் ஒரு தீய எண்ணம் ஏற்படும்பொழுது அவர்கள் எச்சரிக்கை அடைகின்றனர். மேலும் அவர்கள் கண்கள் திறக்கப்பட்டவர்களாய் விழிப்படைகின்றனர். (அவர்கள் நேர்வழி அடைந்து விடுவார்கள்)
(நிராகரிப்பவர்களாகிய) அவர்களின் சகோதரர்கள் அவர்களைத் தவறான வழியின் பக்கம் இழுக்கின்றனர். பின்னர் அவர்கள் (தம் முயற்சிகளை) எவ்வகையிலும் தளர்த்திக் கொள்வதில்லை.
நீர் அவர்களிடம் தெளிவான ஏதாவதொரு (புதிய) அடையாளத்தைக் கொண்டு வராதிருக்கும்போது, நீர் அதை ஏன் இழுத்துக் கொண்டு வரவில்லை என்று அவர்கள் வினவுகின்றனர். நீர் கூறுவீராக: என் இறைவனிடமிருந்து எனக்கு அருளப்படுகின்ற இறையறிவிப்பையே நான் பின்பற்றுகின்றேன். இது உங்கள் இறைவனிடமிருந்துள்ள தெளிவான ஒளியாகும். இது நம்பிக்கை கொண்டோருக்கு நேர்வழியாகவும் கருணையாகவும் இருக்கின்றது.
(மக்களே) குர்ஆன் ஓதப்படும்போது அதனைக் காது கொடுத்துக் கேளுங்கள். மேலும் மௌனமாக இருங்கள். இதனால் நீங்கள் கருணைக் காட்டப்படுவீர்கள்.
நீர் உம்முடைய இறைவனை பணிவுடனும், அச்சத்துடனும் உம்முடைய உள்ளத்தி நினைத்துக் கொண்டிருப்பீராக. மெதுவான குரலில் காலையிலும் மாலை நேரங்களிலும்58 (அவ்வாறே செய்து கொண்டிருப்பீராக). மேலும் ஒருபோதும் கவனமற்றவர்களைச் சார்ந்தவராக இருக்க வேண்டாம்.
நிச்சயமாக உம்முடைய இறைவனுக்கு நெருக்கமானவரக்கள் அவனை வணங்குவது குறித்து பெருமையடித்துக் கொள்வதில்லை. அவர்கள் எப்போதும் அவனது தூய்மையை எடுத்துரைத்தும் அவனுக்குச் சிரம் பணிந்தும் இருப்பார்கள். ரு24
அளவற்ற அருளானனும், மேன்மேலும் கருணை காட்டுபவனுமாகிய அல்லாஹ்வின் பெயரால் (ஓதுகின்றேன்).
(தூதரே!) போரில் கைப்பற்றிய பொருள்கள் குறித்து அவர்கள் உம்மிடம் வினவுகின்றனர். நீர் (அவர்களிடம்) கூறுவீராக! போரில் கைப்பற்றிய பொருள்கள் அல்லாஹ்விற்கும் அவனது தூதருக்கும் உரியன. எனவே நீங்கள் அல்லாஹ்வுக்கு அஞ்சுங்கள். உங்களுக்கிடையே சமாதானம் செய்து கொள்ளுங்கள். மேலும் நீங்கள் நம்பிக்கை கொண்டவர்களாயின், அல்லாஹ்வுக்கும் அவனது தூதருக்கும் கட்டுப்பட்டு நடவுங்கள்.
(தங்கள் முன்) அல்லாஹ் (வின் பெயர்) நினைவு கூறப்படும்போது, உள்ளங்கள் நடுங்குபவர்களே (உண்மையான) நம்பிக்கை கொண்டவர்களாவர். அவனுடைய வசனங்கள் அவர்களுக்கு ஓதப்படும்போது அவை அவர்களின் நம்பிக்கையினை வளரச் செய்கிறது. (மேலும்) அவர்கள் தங்கள் இறைவனிடமே நம்பிக்கை வைப்பார்கள்.
அவர்கள் தொழுகையை (முறைப்படி) நிலை நாட்டுவர், நாம் அவர்களுக்கு வழங்கியவற்றிலிருந்து செலவு செய்வர்.
உண்மையான நம்பிக்கையாளர்கள் அவர்களே. அவர்களுக்கு அவர்களின் இறைவனிடம் (உயர்) பதவிகளும் மன்னிப்பும், கண்ணியமான உணவும் உள்ளன.
நம்பிக்கை கொண்டவர்களுள் ஒரு பிரிவினர் முற்றிலும் வெறுத்தபோதிலும், உம் இறைவன் உம் இல்லத்திலிருந்து உம்மை ஒரு நன்னோக்கதிற்காக வெளியேற்றியதனாலேயே (இந்த சன்மானம் கிடைக்கிறது).
உண்மை தெளிவானதன் பின்னரும் அவர்கள் (நிராகரிப்போர்), தாங்கள் கண்கூடாக கண்டு கொண்டிருக்கும் மரணத்தின் பக்கம் தள்ளப்படுவது போன்று உம்முடன் வாதிக்கின்றனர்.
மேலும் அல்லாஹ் உங்களிடம் இரண்டு கூட்டங்களில் ஒன்று உங்களுக்கு(த் தரப்படும்) என்று வாக்குறுதியளித்த நேரத்தை (நினைத்துப் பாருங்கள்). அப்போது ஆயுத மேந்தாத கூட்டத்தினர் உங்களுக்கு(க் கிடைக்க) வேண்டுமென நீங்கள் விரும்பினீர்கள். ஆனால் அல்லாஹ் தன் வார்த்தைகளால் உண்மையை நிலைநாட்டவும் நிராகரிப்பவர்களின் வேரைத் துண்டிக்கவும் நாடினான்.
குற்றவாளிகள் இதனை வெறுத்தபோதிலும், அவன் உண்மையை நிலைநாட்டவும், பொய்யை அழித்துவிடவும் (விரும்பினான்).
நீங்கள் உங்கள் இறைவனிடம் உதவிகோரியபோது, உங்கள் இறைவன் உங்களுடைய வேண்டுதல்களுக்கு, நான் உங்களுக்கு அணி அணியாக தொடர்ந்து வரக்கூடிய ஆயிரங்கணக்கான வானவர்கள் மூலம் நான் உதவிசெய்வேன் என்று (கூறிப்) பதிலளித்தான்.
இதன் மூலம் உங்கள் உள்ளங்கள் நிம்மதி பெறும்பொருட்டு ஒரு நற் செய்தியாகவே அல்லாஹ் இதனை ஆக்கியுள்ளான். மேலும் உதவி அல்லாஹ்விடமிருந்தே வருகிறது. நிச்சயமாக அல்லாஹ் வல்லவனும், நுண்ணறிவுடையோனுமாவான். ரு1
நிம்மதி (யின் அடையாளம்) ஆக அவன் தன்னிடமிருந்து உங்களுக்குச் சிற்றுறக்கத்தை இறக்கியபோது (அந் நற்செய்தி நிறைவேறியது), மேலும் அவன் மேகங்களிருந்து மழையை அதன் மூலம் உங்கள் உள்ளங்களைத் தூய்மைப்படுத்துவற்கும், ஷைத்தானின் கறையை உங்களிடமிருந்து அகற்றுவதற்கும், உங்கள் உள்ளங்களை உறுதிப்படுத்துவற்கும், அதன் மூலம் உங்கள் பாதங்களை நிலைப்பெறச் செய்வதற்கும் உங்களுக்கு இறக்கியபோது (ம் அது நிறைவேறிற்று).
உம்முடைய இறைவன் வானவர்களுக்கு, நான் உங்களுடன் இருக்கின்றேன் என்றும், ஆகவே நீங்கள் நம்பிக்கைக்கொண்டவர்களை உறுதிப்படுத்துங்கள் என்றும், நான் நிராகரிப்பவர்களின் உள்ளங்களில் திகிலை உருவாக்குவேன் என்றும், வஹி அறிவித்தபோது (தான் அது நிறைவேறியது). எனவே (நம்பிக்கை கொண்டவர்களே), நீங்கள் அவர்களுடைய பிடரிகளில் தாக்குங்கள். அவர்களை ஒவ்வொரு விரல் நுனியிலும் அடியுங்கள்.
இதற்குக்காரணம், அவர்கள் அல்லாஹ்வையும், அவனுடைய தூதரையும் எதிர்த்ததேயாகும். அல்லாஹ்வையும் அவனுடைய தூதரையும் எதிர்ப்பவர், அல்லாஹ் மிகக்கடினமான தண்டனை அளிப்பவனாவான் (என்பதனைப் புரிந்து கொள்ளவேண்டும்).
அதுவே (உங்களுக்குரிய தண்டனை). ஆகவே அதனைச் சுவையுங்கள். மேலும் நிச்சயமாக நிராகரிப்பவர்களுக்கு நெருப்பின் ஆக்கினை உண்டு. (என்பதனை நினைவில் கொள்ளுங்கள்).
நம்பிக்கை கொண்டவர்களே! படைதிரட்டிவரும் நிராகரிப்பவர்களை நீங்கள் சந்தித்தால், ஒருபோதும் நீங்கள் அவர்களுக்குப் புறமுதுகு காட்டிவிடாதீர்கள்.
மேலும், அந்நாளில் சண்டைக்காக இடத்தை மாற்றிக் கொள்பவராகவோ (முஸ்லிம்களின் வேறொரு) போர்ப்பிரிவு ஒன்றிடம் (இணைவதற்காகத்) திரும்புவராகவோ அன்றி, புறமுதுகு காட்டுபவர் அல்லாஹ்வின் கோபத்திற்காளாகித் திரும்புவார். அவர் தங்குமிடம் நரகமாகும். அந்த இடம் தங்குவதற்கு மிகக் கெட்டது.
எனவே அவர்களை நீங்கள் கொல்லவில்லை, மாறாக அல்லாஹ்வே அவர்களைக் கொன்றான். நீர் எறிந்தபோது நீர் எறியவில்லை, மாறாக அல்லாஹ்வே எறிந்தான். அவன் நம்பிக்கையாளர்களுக்குத் தன்னிடமிருந்து மேலான நன்மை செய்வதற்கே (அவ்வாறு செய்தான்.) நிச்சயமாக அல்லாஹ் நன்கு கேட்பவனும் நன்கு அறிபவனுமாவான்.
இது(வே) நிகழ்ந்தது.மேலும் நிச்சயமாக அல்லாஹ் நிராகரிப்போரின் திட்டத்தைப் பலவீனப்படுத்தக்கூடியவனாவான் (என்பதை அறிக).
(நிராகரிக்கும் மக்கத்தினர்களே!) நீங்கள் வெற்றியை நாடினீர்கெளென்றால், நிச்சயமாக வெற்றி (தகுதியுடையோருக்கு) வந்துவிட்டது. நீங்கள் விலகிக் கொள்வீர்களாயின், இது உங்களுக்கு நன்றே. நீங்கள் (தீமையின் பக்கம்) திரும்பினால் நாமும் (அதற்குரிய தண்டனையின் பக்கம்) திரும்புவோம். உங்கள் கூட்டம் எண்ணிக்கையில் எவ்வளவுதான் அதிகமாக இருப்பினும் அது உங்களுக்கு எப்பயனும் அளிக்காது. மேலும் நிச்சயமாக அல்லாஹ் நம்பிக்கை கொண்டோருடன் இருக்கின்றான். ரு2
நம்பிக்கை கொண்டவர்களே! அல்லாஹ்வுக்கும் அவனுடைய தூதருக்கும் கட்டுப்பட்டு நடவுங்கள். நீங்கள் (அவருடைய கட்டளைகளை) செவியேற்றுக் கொண்ட நிலையில் அவரை விட்டும் முகம் திருப்பிக் கொள்ளாதீர்கள்.
தாங்கள் செவியேற்காமலேயே, நாங்கள் செவியேற்றோம் எனக்கூறியவர்கள் போன்று நீங்களும் ஆகிவிடாதீர்கள்.
நிச்சயமாக அல்லாஹ்விடத்து உயிரினங்களில் மிகக் கெட்டது புரிந்து கொள்ளாத செவிடர்களும், ஊமையர்களுமேயாவர்.
அல்லாஹ் அவர்களிடம் எந்த நன்மையையாவது கண்டிருப்பின் அவன் அவர்களை (க் குர்ஆனை)ச் செவியேற்குமாறு செய்திருந்தாலும், அவர்கள் முகம் திருப்பிப் புறக்கணித்து விடுவர்.
நம்பிக்கை கொண்டவர்களே! அவர் (அல்லாஹ்வின் தூதர்) உங்களுக்கு உயிர் கொடுப்பதற்காக அழைத்தால் நீங்கள், அல்லாஹ்வுக்கும் தூதருக்கும் பதில் அளியுங்கள். அல்லாஹ் மனிதனுக்கும் அவனுடைய உள்ளத்திற்குமிடையில் சூழ்ந்திருக்கின்றான் என்பதையும், நீங்கள் (உயிர்ப்பிக்கப்பட்டு) அவனிடமே திரும்பவும் கொண்டு செல்லபடுவீர்கள் என்பதனையும் தெரிந்துகொள்ளுங்கள்.
குழப்பத்திற்கு அஞ்சுங்கள். அது உங்களுள் அநீதி இழைப்பவர்களை மட்டுமே தாக்கும் என்பதன்று. மேலும் நிச்சயமாக அல்லாஹ்வின் தண்டனை கடினமானதாகும் என்பதை அறிந்துகொள்ளுங்கள்.
நீங்கள் சிறுபான்மையினராக இருந்த நேரத்தை நினைத்துப் பாருங்கள். பூமியில் நீங்கள் பலவீனர்களாகக் கருதப்பட்டீர்கள், மக்கள் உங்களைப் பிடித்துச் சென்றுவிடுவார்களோ என்று பயந்தீர்கள். அவ்வாறிருந்தும் நீங்கள் நன்றி செலுத்தும் பொருட்டு அவன் உங்களுக்கு (மதீனாவில்) இடமளித்தான். தன்னுதவியினால் உங்களை உறுதிப்படுத்தினான். மேலும் தூய்மையானவற்றிலிருந்து உங்களுக்கு உணவு வழங்கினான்.
நம்பிக்கை கொண்டவர்களே! நீங்கள் அல்லாஹ்வுக்கும் (அவனுடைய) தூதருக்கும் நம்பிக்கைத் துரோகம் செய்யாதீர்கள். மேலும் உங்களை நம்பி ஒப்படைக்கப்பட்ட பொருள்களில் நீங்கள் தெரிந்து கொண்டே நம்பிக்கை துரோகம் செய்யாதீர்கள்.
உங்கள் செல்வங்களும் உங்கள் சந்ததிகளும் சோதனையேயாகும். அல்லாஹ் அவனிடமே மாபெரும் கூலியுண்டு. ரு3
நம்பிக்கை கொண்டவர்களே! நீங்கள் அல்லாஹ்வுக்கு அஞ்சினால் அவன் உங்களுக்கு ஒரு தனித்தன்மையை ஏற்படுத்துவான். மேலும் உங்கள் பலவீனங்களை உங்களைவிட்டு அகற்றிவிடுவான். மேலும் உங்களை மன்னிப்பான். மேலும் அல்லாஹ் பெரும் அருளுடையவனாவான்.
 (தூதரே!) நிராகரிப்பவர்கள், உம்மை (ஓரிடத்தில்) சிறைப்படுத்தி வைப்பதற்காக அல்லது உம்மைக் கொன்று விடுவதற்காக அல்லது உம்மை வெளியேற்றுவதற்காக உமக்கெதிராகத் திட்டங்கள் தீட்டிக் கொண்டிருந்த நேரத்தை (நினைத்துப் பார்ப்பீராக), இவ்வாறு அவர்களும் திட்டங்கள் தீட்டினர். அல்லாஹ்வும் திட்டங்கள் தீட்டினான். திட்டம் தீட்டுபவர்களில் அல்லாஹ்வே மிகச் சிறந்தவன்.
மேலும், அவர்களிடம் எம்முடைய வசனங்கள் ஓதிக்காட்டப்பட்டால், அவர்கள் நாங்கள் செவியேற்றோம். நாங்கள் நினைத்தால், இதைப் போன்றதை நாங்களும் இயற்ற முடியும். இது (குர்ஆன்) முன்னோர்களின் கதைகளேயாகும் என்று கூறுகின்றனர்.
அவர்கள் இவ்வாறு கூறிய நேரத்தை (நினைத்துப் பார்ப்பீராக). அல்லாஹ்வே! இதுவே உன்னிடமிருந்துள்ள உண்மையாயின், நீ எங்கள் மீது விண்ணிலிருந்து கல்மாரியைப் பொழிவாயாக அல்லது வேதனைக்குரிய ஆக்கினையை எங்களுக்கு தருவாயாக.
ஆனால், நீர் அவர்களுக்கிடையில் இருக்கும் நிலையில் அல்லாஹ் அவர்களுக்குத் தண்டனையளிக்கமாட்டான். அவர்கள் பாவமன்னிப்புக்கோரிக் கொண்டிருக்கின்ற நிலையிலும் அல்லாஹ் அவர்களுக்குத் தண்டனையளிக்கமாட்டான்.
அல்லாஹ் ஏன் அவர்களுக்குத் தண்டனை அளிக்கக்கூடாது? அவர்களோ மஸ்ஜிதுல் ஹராமிலிருந்து (கஃபத்துல்லா) மக்களைத் தடைசெய்கிறார்கள். மேலும் அவர்கள் அதன் (உண்மை) காப்பாளர் அல்ல. இறையச்சமுடையோரே அதன் (உண்மைக்) காப்பாளர் ஆவர். ஆனால் (நிராகரிப்பவர்களாகிய) இவர்களுள் பெரும்பாலார் அறியவில்லை.
(தூய) இல்லத்தில் அவர்களின் தொழுகை என்பது, சீழ்க்கையடிப்பதும், கைதட்டலுமேயன்றி வேறில்லை. எனவே நீங்கள் நிராகரித்ததற்கான தண்டனையைச் சுவைத்துப் பாருங்கள்.
நிச்சயமாக நிராகரிப்பவர்கள் தங்கள் பொருள்களை அல்லாஹ்வின் பாதையிலிருந்து (மக்களைத்) தடுப்பதற்காகச் செலவிடுகின்றனர். அவர்கள் அதனைச் செலவு செய்து கொண்டேயிருப்பார்கள். பின்னர் அது அவர்களின் கவலை(க்குக் காரணம்) ஆகிவிடும். பின்னர் அவர்கள் தோற்கடிக்கப்படுவார்கள். நிராகரித்தவர்கள் நரகத்திற்கு ஒன்று சேர்க்கப்படுவார்கள்.
அல்லாஹ் தீயவரை நல்லவரிலிருந்து வேறுபடுத்தவும் தீய பொருள்களுள் சிலவற்றைச், சிலவற்றின் மீது வைத்து, ஒரு குவியலாக்கி, பின்னர் அதனை நரகத்தில் தள்ளுவதற்காகவும் (அவ்வாறு செய்கிறான்). இத்தகையவர்கள்தாம் இழப்பிற்குரியவர்களாவர். ரு4
நீர் நிராகரிப்பவரிடம் கூறுவீராக: அவர்கள் விலகிக் கொண்டால், முந்தைய குற்றங்கள் அவர்களுக்கு மன்னிக்கப்படும். அவர்கள் மீண்டும் (அதே தீய செயல்களின் பக்கம்) திரும்புவார்களாயின், முன்னோர்களின் நடைமுறை சென்றுள்ளது. (அதாவது முன்னுள்ளவர்கள் பெற்ற தண்டனையே இவர்களும் பெறுவார்கள்).
மேலும் குழப்பம் அறவே இல்லாமலாகி, மார்க்கமானது முற்றிலும் அல்லாஹ்வுக்கே உரியதாகும் வரை நீங்கள் (நிராகரிக்கின்ற) அவர்களுடன் போர் செய்து கொண்டேயிருங்கள். அவர்கள் விலகிக்கொள்வார்களாயின், நிச்சயமாக அல்லாஹ் அவர்களின் செயல்களைப் பார்த்துக் கொண்டிருக்கின்றான்.
மேலும் அவர்கள் புறக்கணித்து விட்டால், நிச்சயமாக அல்லாஹ் உங்களுக்குப் பாதுகாவலன் என்பதனைத் தெரிந்துகொள்ளுங்கள். அவன் மிகச்சிறந்த பாதுகாவலனும் மிகச்சிறந்த உதவியாளனுமாவான்.
உங்களுக்குப் போரில் கிடைத்த பொருள்களில் ஐந்திலொரு பகுதி அல்லாஹ்வுக்கும், அவனுடைய தூதருக்கும், நெருங்கிய உறவினர்களுக்கும், அநாதைகளுக்கும், ஏழைகளுக்கும், பயணிகளுக்கும் உரியது என்பதைத் தெரிந்து கொள்ளுங்கள். அல்லாஹ்விடத்தும், இரண்டு படைகளும் சந்தித்த நாளாகிய, உண்மைக்கும் பொய்யிற்குமிடையில் தீர்ப்பளித்த நாளில் நம் அடியாருக்கு நாம் இறக்கியதனிடத்தும் நீங்கள் நம்பிக்கை கொள்பவர்களாயின் (அதற்கேற்ப செயலாற்றுங்கள்). அல்லாஹ் எல்லாவற்றிற்கும் பேராற்றல் பெற்றவனாவான்.
 நீங்கள் (போர்க்களத்திற்கு) அருகிலும், அவர்கள் தொலைவிலும், வணிகக் குழுவினர் உங்களுக்குக் கீழ்ப்புறத்திலும் இருந்த நேரத்தை (நினைத்துப் பாருங்கள்). நீங்கள் அவர்களிடம் வாக்குறுதியளித்திருந்தாலும், (போர் தொடுக்க வேண்டிய) நேரம் குறித்து நீங்கள் அவர்களுடன் கருத்து வேறுபாடு கொண்டிருப்பீர்கள். ஆனால் அல்லாஹ் முடிவு செய்து விட்டதை முழுமைப்படுத்துவதற்காக (நேரம் குறிக்காமலே போர் மூண்டது). ஆதாரங்கள் மூலமாக அழிந்தவர் அழிவதற்கும், ஆதாரங்கள் மூலமாக உயிர்பெற்றவர் உயிர்பெறவும் (தான் இந்த அடையாளம் காட்டப்பட்டது). நிச்சயமாக அல்லாஹ் நன்கு கேட்பவனும் நன்கு அறிபவனுமாவான்.
அல்லாஹ் உமக்கு உம்முடைய கனவில், அவர்களைக் குறைத்துக் காட்டியதை (நீர் நினைவு கூர்வீராக). (நிராகரிப்பவர்களாகிய) அவர்களை அதிக எண்ணிக்கையைக் கொண்டவர்களாகக் காட்டியிருந்தால் நிச்சயமாக நீங்கள் தடுமாற்றமடைந்து இது குறித்து உங்களுக்கிடையே விவாதம் செய்திருப்பீர்கள். ஆனால் அல்லாஹ் (உங்களைக்) காப்பாற்றினான். அவன் (உங்கள்) நெஞ்சங்களில் உள்ளதை(யும்) நன்கு அறிகின்றான்.
அல்லாஹ் முடிவு செய்து விட்டதை முழுமைப்படுத்துவதற்காக போர் நிகழ்ந்தபோது, அவன் (நிராகரிப்பவர்களாகிய) அவர்களை உங்கள் பார்வையில் பலவீனர்களாகக் காட்டினான். உங்களை அவர்களின் பார்வையில் பலவீனர்களாகக் காட்டிய நேரத்தை நினைத்துப் பாருங்கள். எல்லாப் பிரச்சனைகளும் (இறுதி முடிவிற்காக) அல்லாஹ்விடமே திரும்பிக் கொண்டு செல்லப்படும். ரூ
நம்பிக்கை கொண்டவர்களே! நீங்கள் (நிராகரிப்பவர்களின்) எந்தப் படையைச் சந்தித்தாலும் உறுதியாக நின்று போரிடுங்கள். நீங்கள் வெற்றி பெறும் பொருட்டு அல்லாஹ்வை அதிகமாக நினைவு கூறுங்கள்.
 அல்லாஹ்வுக்கும், அவனுடைய தூதருக்கும் எப்போதும் கட்டுப்பட்டு நடவுங்கள். ஒருவருக்கொருவர் கருத்து வேறுபாடு கொள்ளாதீர்கள். (அவ்வாறு கொள்வீர்களாயின்) நீங்கள் தடுமாற்றமடைந்து (உங்கள்) வலிமை (உங்களை விட்டு) அகன்று விடும். மேலும் பொறுமையினை மேற்கொள்ளுங்கள். நிச்சயமாக அல்லாஹ் பொறுமையாளர்களுடன் இருக்கின்றான்.
மக்களுக்கு காட்டுவதற்காகப் பெருமையடித்தும், பகட்டிற்காகவும் தங்கள் வீடுகளிருந்து வெளியேறி, அல்லாஹ்வின் வழியிலிருந்து (மக்களைத்) தடுப்பவர்கள் போன்று நீங்கள் ஆகிவிட வேண்டாம். அல்லாஹ் அத்தகையவர்களின் செயல்களை அழித்து விட முடிவு செய்துள்ளான்.
ஷைத்தான் அவர்களின் (நிராகரிப்போரின்) செயல்களை அவர்களுக்கு அழகுபடுத்திக்காட்டி, மக்களுள் எவராலும் இன்று உங்களை வெல்ல இயலாது; நான் உங்களுக்குப் பாதுகாவலனாக இருக்கிறேன் எனக் கூறிய நேரத்தையும் (நினைத்துப் பாருங்கள்). பின்னர் இருபடைகளும் நேருக்கு நேர் சந்தித்த போது அவன் தன் குதிக்கால்களில் திரும்பி நிச்சயமாக நான் உங்களிடமிருந்து விலகிக் கொள்கிறேன். நிச்சயமாக நீங்கள் காணாததை நான் காண்கிறேன். நிச்சயமாக நான் அல்லாஹ்வுக்கு அஞ்சுகிறேன். அல்லாஹ்வின் தண்டனை கடினமானது எனக் கூறினான். ரு6
நயவஞ்சகர்களும், உள்ளங்களில் நோயுள்ளவர்களும், இவர்களை (முஸ்லிம்களை) இவர்களின் மார்க்கம் பெருமையடிக்கச் செய்து விட்டது எனக் கூறிய நேரத்தை(யும் நினைத்துப்பாருங்கள்). ஆனால் அல்லாஹ்விடமே நம்பிக்கை வைத்துள்ளவர், அல்லாஹ் மிகைத்தவனும் நுட்பமான ஞானமுள்ளவனுமாவான் (என்பதனைக் கண்டுகொள்கின்றார்).
அந்தோ! நிராகரிப்பவர்களின் உயிரை வானவர்கள் கைப்பற்றும் நேரத்தை நீர் கற்பனை செய்து பார்க்க வேண்டுமே! (வானவர்கள்) அவர்களின் முகங்களிலும், முதுகுகளிலும் அடித்துக் கொண்டிருப்பார்கள். எரிக்கும் தண்டனையைச் சுவைத்துப் பாருங்கள் (என்றும் கூறிக் கொண்டிருப்பார்கள்).
இ(த்தண்டனையான)து ஏற்கெனவே உங்கள் கைகள் அனுப்பிய தீமைகளின் விளைவாகும். அல்லாஹ் தன் அடியார்கள் மீது அணுவளவு கூட அநீதி இழைப்பதில்லை.
ஃபிர்அவ்னுடைய சமுதாயத்தினர் மற்றும் அவர்களுக்கு முன்னுள்ளவர்கள் போன்றே (உங்களின் நிலை). அவர்களெல்லாரும் அல்லாஹ்வின் அடையாளங்களை நிராகரித்தனர். இதனால் அல்லாஹ், அவர்களுடைய பாவங்களின் காரணமாக அவர்களைப் பிடித்துக் கொண்டான். நிச்சயமாக அல்லாஹ் மிக்க வல்லோனும் கடினமான தண்டனை வழங்குபவனுமாவான்.
இதற்குக் காரணம், அல்லாஹ் ஒரு சமுதாயத்தினருக்கு அருட்கொடையினை வழங்கினால் அவர்கள் தங்கள் உள்ளங்களின் நிலைமையை மாற்றிக் கொள்ளாதவரை அந்த அருட்கொடையினை அவன் மாற்றுவதில்லை என்பதே. நிச்சயமாக அல்லாஹ் நன்கு கேட்பவனும் நன்கு அறிபவனுமாவான்.
(நிராகரிப்பவர்களே! உங்கள் நிலை) ஃபிர்அவ்னுடைய சமுதாயத்தினர் மற்றும் அவர்களுக்கு முன்னுள்ளவர்களின் நிலையைப் போன்றது. அவர்கள் தங்கள் இறைவனின் அடையாளங்களை நிராகரித்தனர். அப்போது நாம் அவர்களை அவர்களின் பாவங்களின் காரணத்தினால் அழித்துவிட்டோம். நாம் ஃபிர்அவ்னுடைய சமுதாயத்தினரை மூழ்கடித்து விட்டோம். அவர்களெல்லாரும் அநீதி இழைப்பவர்களாயிருந்தனர்.
நிராகரிப்போர் அல்லாஹ்விடம் உயிரினங்களில் மிகக் கெட்டவர்களாவர். அவர்கள் நம்பிக்கை கொள்ள மாட்டார்கள்.
நீர் அவர்களிடம் உடன்படிக்கை செய்தீர். ஆனால் அவர்கள் ஒவ்வொரு முறையும் தங்கள் உடன்படிக்கையினை முறித்து விடுகின்றனர். அவர்கள் (இறைவனுக்கு) அஞ்சுவதில்லை.
எனவே நீர் போரில் அவர்களை வென்றால், அவர்களைக் கொண்டு அவர்களுக்குப் பின்னால் இருப்பவர்களையும் அவர்கள் அறிவுரையினைப் பெறும் பொருட்டு விரட்டுவீராக.
ஏதாவதொரு சமுதாயத்தினர் உடன்படிக்கையினை முறித்துவிடுவர் என நீர் அஞ்சினால், அவர்களுக்குச் சமமாக நீரும் அவ்வாறே அவர்களின் உடன்படிக்கையினை முறித்துக் கொள்வீராக. நம்பிக்கைத் துரோகம் செய்வோரை அல்லாஹ் நேசிப்பதில்லை. ரு7
நிராகரிப்பவர்கள் தாம் முந்திக் கொண்டுவிட்டதாக நினைத்துக்கொள்ள வேண்டாம். அவர்களால் (நம்பிக்கை கொண்டவர்களை) ஒருபோதும் தோற்கடிக்க முடியாது.
(முஸ்லிம்களே! போர் செய்யக்கூடிய) அவர்களுக்காக உங்களால் இயன்ற அளவு உங்கள் ஆற்றலைத் திரட்டிக் கொள்ளுங்கள். (உள்நாட்டைச் சீரமைப்பதன் மூலமும்) நாட்டு எல்லைகளில் பாசறைகளை அமைப்பதன் மூலமும் (ஆற்றலைத் திரட்டிக் கொள்ளுங்கள்) நீங்கள் அவற்றின் மூலம் அல்லாஹ்வின் பகைவர்களையும் உங்கள் பகைவர்களையும் பயமுறுத்துங்கள். மேலும் இவர்களன்றி (விரோதிகளில்) வேறு சிலரும் உள்ளனர். அவர்களை நீங்கள் அறியமாட்டீர்கள். அல்லாஹ்வே அவர்களை அறிவான். நீங்கள் அல்லாஹ்வின் வழியில் எதனைச் செலவு செய்தாலும் அதற்குரிய முழுமையான கூலியினை அவன் உங்களுக்குத் தருவான். மேலும் நீங்கள் அநீதியிழைக்கப்படமாட்டீர்கள்.
அவர்கள் சமாதானத்திற்கு இணங்கினால், (தூதரே) நீரும் சமாதானத்திற்கு இணங்குவீராக. அல்லாஹ்விடமே நீர் நம்பிக்கை வைப்பீராக. நிச்சயமாக அவன் (பிரார்த்தனைகளை) மிகக் கேட்பவனும் நன்கு அறிபவனுமாவான்.
பின்னர் உம்மை ஏமாற்றிவிட அவர்கள் எண்ணினால், நிச்சயமாக அல்லாஹ் உமக்குப் போதுமானவன் (என்பதனை நினைவில் கொள்வீராக). அவனே தன்னுதவியினைக் கொண்டும், நம்பிக்கை கொண்டவர்களைக் கொண்டும் உமக்கு உறுதியளித்தான்.
அவன் அவர்களின் உள்ளங்களை ஒன்றை ஒன்றுடன் இணைத்துவிட்டான். நீர் பூமியிலுள்ளவற்றையெல்லாம், அவர்களுக்காக செலவு செய்திருந்தாலும், உம்மால் அவர்களின் உள்ளங்களை இவ்வாறு இணைத்திருக்க இயலாது. ஆனால், அல்லாஹ் அவர்களுக்கிடையே நேசத்தை ஏற்படுத்திவிட்டான். நிச்சயமாக அவன் மிகைத்தவனும் நுட்பமான ஞானமுள்ளவனுமாவான்.
நபியே! அல்லாஹ்வும் உம்மைப் பின்பற்றிய நம்பிக்கை கொண்டவர்களும் உமக்குப் போதும். (எதிரிகளைப்பற்றி நீர் பொருட்படுத்த வேண்டாம்). ரு8
நபியே! நம்பிக்கை கொண்டவர்களை (நிராகரிப்பவர்களுடன்) போர் செய்யுமாறு ஆர்வமூட்டுவீராக. உங்களுள் உறுதியாக நிற்கக்கூடிய (நம்பிக்கை கொண்ட) இருபதுபேர் இருந்தால், அவர்கள் (நிராகரிக்கும்) இருநூறுபேரை வென்று விடுவார்கள். (உறுதியாக நிற்கக்கூடிய நம்பிக்கை கொண்டவர்கள்) உங்களுள் நூறு பேர் இருந்தால், அவர்கள் ஓராயிரம் நிராகரிப்பவர்களை வென்று விடுவார்கள். ஏனெனில் அவர்கள் அறிவற்ற சமுதாயத்தினராவர். (ஆனால் நம்பிக்கை கொண்டவர்களோ நன்றாகச் சிந்தித்து தங்கள் நம்பிக்கையில் நிலைத்து நிற்பவர்களாவர்).
இப்பொழுது அல்லாஹ் உங்களை விட்டும் சுமையை எளிதாக்கியுள்ளான். மேலும் உங்களிடத்தில் இப்போது சிறிது பலவீனமுள்ளதையும் அறிந்துள்ளான். (அதாவது நம்பிக்கையாளர்கள் யாவரும் ஒரே தகுதியினைக் கொண்டவர் அல்லர்). எனவே உங்களுள் உறுதியாக நிற்கக்கூடிய (நம்பிக்கை கொண்ட) நூறு பேர் இருந்தால், அவர்கள் (நிராகரிக்கும்) இருநூறு பேரை வென்று விடுவர். உங்களுள் உறுதியாக நிற்கக்கூடிய ஓராயிரம் நம்பிக்கை கொண்டவர்கள் இருப்பார்களாயின், அவர்கள் அல்லாஹ்வின் கட்டளையைக் கொண்டு (நிராகரிக்கும்) இரண்டாயிரம் பேரை வென்றுவிடுவர். அல்லாஹ் உறுதியாக நிற்கக்கூடியவர்களுடன் இருக்கின்றான்.
நாட்டில் போர் செய்து இரத்தம் சிந்தாதவரை, சிறைப்பிடிப்பதென்பது எந்த நபிக்கும் ஏற்றதல்ல. (நீங்கள் முறையான போரின்றி சிறைப்பிடிப்பீர்களாயின்), நீங்கள் உலகியல் பொருள்களைத் தேடக்கூடியவர்கள் ஆவீர்கள். ஆனால் அல்லாஹ்வோ (உங்களுக்காக) மறுமையின் அருட்கொடைகளை விரும்புகின்றான். மேலும் அல்லாஹ் மிகைத்தவனும் நுட்பமான ஞானத்தைக்கொண்டவனுமாவான்.
அல்லாஹ்விடமிருந்து ஏற்கனவே வந்துவிட்ட தெளிவான கட்டளை இல்லாதிருக்குமாயின், நீங்கள் (கைதிகளிடமிருந்து) பெற்ற ஈட்டுத் தொகையின் காரணத்தால் உங்களுக்குப் பெரிய தண்டனை கிடைத்திருக்கும்.
எனவே (ஈட்டுத்தொகை பெற்றுக் கொள்ளலாம் என்ற கட்டளை வந்து விட்டதனால்), உங்களுக்கு போரில் கிடைக்கும் பொருள்களுள் (இறைக் கட்டளைக்கேற்ப) அனுமதிக்கப்பட்டதாயும், தூய்மையானதாயும் இருப்பதனை நீங்கள் உண்ணுங்கள். மேலும் அல்லாஹ்வுக்கு அஞ்சுங்கள். அல்லாஹ் மிக்க மன்னிப்பவனும், மேன்மேலும் கருணை காட்டுபவனுமாவான். ரு9
நபியே! உங்கள் கைகளில் (போர்க்) கைதிகளாயிருப்பவர்களிடம் நீர் கூறுவீராக! அல்லாஹ் உங்கள் உள்ளங்களில் நன்மையினைக் காண்பானாயின் (ஈட்டுத் தொகையாக) உங்களிடமிருந்து வாங்கப்பட்டதை விடவும் மிகச் சிறந்ததை அவன் உங்களுக்கு வழங்குவான். மேலும் உங்கள் பாவங்களையும் மன்னிப்பான். அவன் மிக்க மன்னிப்பவனும், மேன்மேலும் கருணை காட்டுபவனுமாவான்.
அவர்கள் (விடுதலையடைந்த பிறகு) உமக்கு நம்பிக்கைத் துரோகம் செய்தால், இதற்கு முன்னர் அவர்கள் அல்லாஹ்வுக்கும் நம்பிக்கைத்துரோகம் செய்துள்ளனர். ஆனால் அவன் அவர்களை (உங்கள்) அதிகாரதிற்குள்ளாக்கி விட்டான். அல்லாஹ் நன்கு அறிபவனும், நுட்பமான ஞானமுள்ளவனுமாவான்.
நம்பிக்கை கொண்டு, இடம் பெயர்ந்து சென்று தங்கள் பொருள்களாலும், உயிர்களாலும் அல்லாஹ்வின் வழியில் போர் செய்தவர்களும், (நாட்டைத் துறந்து வந்தவர்களுக்குத் தங்கள் வீடுகளில்) இடமளித்து, (அவர்களுக்கு) உதவி செய்தவர்களுமாகிய இவர்களுள் சிலர் சிலருக்கு மிக நெருங்கிய நண்பர்களாவர். ஆனால் நம்பிக்கை கொண்டும் இடம்பெயர்ந்து செல்லாதவர்கள் (இனிமேல்) இடம் பெயர்ந்து செல்லாதவரை நீங்கள் அவர்களுடன் நெருங்கிய தொடர்பு கொள்வது உங்களுக்கு ஆகாது. அவர்கள் உங்களிடம் மார்க்கத் தொடர்பாக உதவி கோரினால், அவர்களுக்கு உதவுவது உங்களுக்குக் கடமையாகும். ஆயினும் நீங்கள் உங்களுடன் உடன்படிக்கை செய்து கொண்டுள்ள ஒரு சமுதாயத்திற்கு விரோதமாக (அவர்களுக்கு உதவுவது கூடாது). அல்லாஹ் உங்கள் செயல்களைப் பார்த்துக் கொண்டிருக்கின்றான்.
நிராகரிப்பவர்கள் ஒருவருக்கொருவர் நண்பர்களாயிருக்கின்றனர். நாம் இட்ட கட்டளையை, நீங்கள் செய்யவில்லையாயின் பூமியில் பெருங்குழப்பமும் கலகமும் ஏற்பட்டு விடும்.
மேலும் நம்பிக்கை கொண்டு இடம்பெயர்ந்து சென்று அல்லாஹ்வின் வழியில் அறப்போர் செய்தவர்களும் (இடம் பெயர்ந்து சென்றோருக்கு) இடமளித்து (அவர்களுக்கு) உதவி செய்தவர்களுமாகிய இவர்களே உண்மையான நம்பிக்கை கொண்டவர்களாவர். இவர்களுக்குப் பாவ மன்னிப்பும் கண்ணியமான உணவும் கிடைக்கும்.
இதன் பின்னர் நம்பிக்கை கொண்டு இடம்பெயர்ந்து சென்று, உங்களுடன் இணைந்து (இறைவழியில்) அறப்போர் செய்பவர்களும் உங்களைச் சேர்ந்தவர்களே. மேலும், அல்லாஹ்வின் வேதத்தின் அடிப்படையில் இரத்த உறவினர்களைப் பொறுத்தவரை அவர்கள் ஒருவர் இன்னொருவருக்கு மிகவும் நெருங்கியவராவர். நிச்சயமாக அல்லாஹ் எல்லாவற்றையும் நன்கு அறிபவனாவான். ரு10
இணை வைப்போரில் எவர்களிடம் நீங்கள் உடன்படிக்கை செய்து கொண்டிருந்தீர்களோ அவர்களிடமிருந்து அல்லாஹ்வும் அவனுடைய தூதரும் விலகிக் கொண்டதாக1 அறிவிக்கப்படுகிறது.
ஆகவே நீங்கள் (அரபு) நாட்டில் நான்கு மாதங்கள் வரைச் சுற்றித் திரிந்து பாருங்கள். உங்களால் அல்லாஹ்வை தோற்கடிக்க இயலாது என்பதனைத் தெரிந்து கொள்ளுங்கள். அல்லாஹ் நிராகரிப்பவர்களை இழிவுப்படுத்தியே தீருவான்2 (என்பதனையும் தெரிந்து கொள்ளுங்கள்.)
இம் மாபெரும் ஹஜ்ஜின் நாளில்3 அல்லாஹ்வும் அவனது தூதரும் எல்லா மக்களுக்கும் பகிரங்கமான முறையில் தெரிவிப்பது என்னவென்றால், அல்லாஹ்வும் அவனது தூதரும் இணைவைப்பவர்களி(ன் எல்லா குற்றச்சாட்டுகளி)லிருந்தும் விலகி கொண்டார்கள். எனவே (இந்த அடையாளத்தைக் கண்டு) நீங்கள் கழிவிரக்கங் கொள்வீர்களாயின், உங்களால் அல்லாஹ்வை ஒருபோதும் தோற்கடிக்க முடியாது என்பதனைத் தெரிந்து கொள்ளுங்கள். மேலும் நீர் நிராகரிப்பவர்களிடம், அவர்களுக்கு வேதனையளிக்கக் கூடிய தண்டனை (விதிக்கப்பட்டு) உள்ளது என்று அறிவிப்பீராக.
ஆயினும் இணைவைப்பவர்களுள் உங்களுடன் உடன்படிக்கை செய்து கொண்டு, பின்னர் எவ்வழியிலும் உங்களுடனுள்ள உடன்படிக்கையினை முறிக்காமலும், உங்களுக்கு எதிராக எவருக்கும் உதவி செய்யாமலும் இருப்பவர்களின் உடன்படிக்கையினை, நீங்கள் அவர்களுடைய (உடன்படிக்கைக்குரிய) கால எல்லை வரை முழுமையாக நிறைவேற்றுங்கள். (அவர்களை நாட்டிலிருந்து வெளியேற்றாதீர்கள்). நிச்சயமாக அல்லாஹ் இறையச்சமுடையவர்களை நேசிக்கிறான்.
புனிதமாக்கப்பட்ட அந்த நான்கு மாதங்கள்4 கழிந்துவிட்டால் (ஆனால் இதற்கு முன்னர் முஸ்லிம்களுடன் போர் செய்து கொண்டேயிருந்த அவர்கள் இப்பொழுது கூட உடன்படிக்கை செய்து கொள்ள விரும்பவில்லையாயின்) இணை வைப்பவர்களை நீங்கள் எங்கு கண்டாலும் கொன்று விடுங்கள். அவர்களை (சிறை) பிடித்துக் கொள்ளுங்கள். அவர்களை (அவர்களின் கோட்டைகளில்) முற்றுகையிடுங்கள். ஒவ்வொரு பதுங்குமிடத்திலும் அவர்களை எதிர்பார்த்து அமர்ந்திருங்கள். ஆனால் அவர்கள் கழிவிரக்கங்கொண்டு, தொழுகையினை நிலைநாட்டி, ஸகாத்துக் கொடுத்தால் நீங்கள் அவர்களின் பாதையை திறந்து விடுங்கள்5. நிச்சயமாக அல்லாஹ் மிக்க மன்னிப்பவனும் மீண்டும் மீண்டும் அருள் செய்பவனுமாவான்.
இணை வைப்பவர்களுள் எவராவது உம்மிடம் அடைக்கலம் கோரினால், அவர் அல்லாஹ்வின் வசனத்தைக் கேட்கும் வரை அவருக்கு அடைக்கலம் வழங்குவீராக. பின்னர் அவரை அவருடைய பாதுகாப்பான இடத்தில் சேர்த்து விடுங்கள். ஏனென்றால் அவர்கள் (உண்மையினை) அறியாதவர்களாக இருக்கின்றனர்.ரு1
நீங்கள் இந்த மஸ்ஜிது ஹராமில் உடன்படிக்கை செய்து கொண்டவர்களைத் தவிர ஏனைய இணை வைப்பவர்களுடன் அல்லாஹ்வாலும் அவனுடைய தூதராலும் எவ்வாறு உடன்படிக்கை செய்து கொள்ள முடியும்?6 அவர்கள் (உங்களுடனுள்ள) தங்கள் உடன்படிக்கைகளில் நிலைத்திருக்கும் வரை நீங்களும் அவர்களுடனுள்ள உடன்படிக்கையில் நிலைத்திருங்கள். நிச்சயமாக, (உடன்படிக்கையை முறிப்பதிலிருந்து) தவிர்ந்து கொள்பவர்களையே அல்லாஹ் நேசிக்கின்றான்.
(ஆம்: அவ்வாறான இணை வைப்பவர்களுக்கு ஏதாவதொரு சலுகை) எவ்வாறு (காட்ட முடியும்). ஏனென்றால் அவர்கள் உங்களை வென்றுவிட்டால், உங்களுடைய எந்த உறவு முறையையும், உடன்படிக்கையையும் அவர்கள் பொருட்படுத்தமாட்டார்கள். அவர்கள் தங்கள் வாயினால் உங்களை மகிழ்விக்கின்றனர். ஆனால் அவர்கள் உள்ளங்களோ நிராகரிக்கின்றன. அவர்களுள் பெரும்பாலானவர்கள் உடன்படிக்கையை முறிப்பவர்களாயுள்ளனர்.
அவர்கள் அல்லாஹ்வின் வசனங்களுக்குப் பகரமாக மிகவும் அற்ப விலையைப் பெற்றுக் கொண்டு, அவனுடைய வழியிலிருந்து (மக்களைத் தடுத்தனர்). நிச்சயமாக அவர்களின் செயல்கள் மிகக் கெட்டவையாகும்.
அவர்கள் நம்பிக்கை கொண்டவர்களின் விஷயத்தில் எவ்வித உறவு முறையையும், உடன்படிக்கையையும் பொருட்படுத்தவில்லை. அவர்கள் எல்லையை மீறி நடப்பவர்கள் ஆவர்.
எனவே அவர்கள் கழிவிரக்கங்கொண்டு, தொழுகைகளை நிலைநாட்டி, ஸகாத்து கொடுத்தால், மார்க்க விஷயத்தில் அவர்கள் உங்கள் சகோதரர்கள் ஆவர். மேலும் நாம் (எம்முடைய) அடையாளங்களை அறிவுள்ள சமுதாயத்தினருக்கு மிகத் தெளிவாக விளக்குகின்றோம்.
அவர்கள் தங்கள் உடனபடிக்கைக்குப் பின்னர் தங்களுடைய சத்தியங்களை முறித்து உங்களுடைய மார்க்கத்தைப் பற்றித் தாக்கி (பேசி)னால்8 (அத்தகு) நிராகரிப்பின் தலைவர்களுடன் (தீமைகளிலிருந்து) அவர்கள் விலகிக் கொள்வதற்காகப் போர் புரியுங்கள். நிச்சயமாக அவர்களின் சத்தியங்களுக்கு எந்த விதமான உறுதியுமில்லை.
(நம்பிக்கை கொண்டவர்களே!) தங்கள் சத்தியங்களை முறித்து, தூதரை (அவருடைய இல்லத்திலிருந்து) வெளியேற்ற முடிவு செய்து, (போர் தொடுப்பதில்) உங்களை விட தாங்களே முந்திக் கொண்ட சமுதாயத்தினருடன் நீங்கள் போரிட வேண்டாமா? அவர்களுக்கு அஞ்சுகின்றீர்களா? ஆனால் நீங்கள் நம்பிக்கை கொண்டவர்களாயின், நீங்கள் அஞ்சுவதற்கு மிக உரியவன் அல்லாஹ் என்பதனைப் புரிந்து கொள்ளுங்கள்.
அவர்களுடன் போரிடுங்கள். இதனால் அல்லாஹ் உங்கள் கைகளால் அவர்களுக்குத் தண்டனை அளிப்பான். மேலும் அவர்களை இழிவு படுத்துவான். மேலும் அவர்களுக்கு எதிராக வெற்றி கிடைக்க உங்களுக்கு உதவுவான். மேலும் நம்பிக்கை கொண்ட மக்களின் உள்ளங்களுக்கு(த் துன்பத்திலிருந்தும் பயத்திலிருந்தும்) விடுதலையளிப்பான்.
மேலும் அவர்களின் உள்ளங்களிலுள்ள கோபத்தை அகற்றுவான். தான் விரும்பியவருக்கு அல்லாஹ் அருள் செய்வான். அல்லாஹ் நன்கு அறிபவனும் நுட்பமான ஞானமுள்ளவனுமாவான்.
உங்களுள் அறப்போர் செய்தவர் யார் என்பதையும் அல்லாஹ்வையும் அவனுடைய தூதரையும் நம்பிக்கை கொண்டவர்களையும் விட மேலாக (நிராகரிப்பவர்களை) ஆப்த நண்பராக்கிக் கொண்டவர் யார் என்பதையும் அல்லாஹ் வெளிப்படுத்தாதமலிருக்கின்ற நிலையில் நீங்கள் இப்படியே விட்டு விடப்படுவீர்கள் என்று நினைக்கின்றீர்களா? மேலும் அல்லாஹ் உங்கள் செயல்களைப் பற்றி நன்றாகத் தெரிந்தவனாவன். ரு2
(அத்தகு) இணைவைப்பவர்கள் தங்களுக்கு எதிராகத் (தாங்களே) நிராகரிப்பிற்குச் சாட்சி கூறிக்கொண்டிருக்கின்ற நிலையில் அல்லாஹ்வின் மஸ்ஜிதுகளை நிர்வகிக்கும் (எந்த) உரிமை(யும்) அவர்களுக்குக் கிடையாது. இத்தகையவாகளின் செயல்கள் வீணாகி விட்டன. மேலும் இவர்கள் நீண்ட நெடுங்காலம் வரை நெருப்பில் வாழ்ந்து கொண்டிருப்பர்.
அல்லாஹ்வின் மீதும் மறுமை நாளின் மீதும் நம்பிக்கை கொண்டு தொழுகைகளை நிலைநாட்டி, ஸகாத்து கொடுத்து அல்லாஹ்வைத் தவிர வேறு எவருக்கும் அஞ்சாதவர் மட்டுமே அல்லாஹ்வின் மஸ்ஜிதுகளை நிர்வகிப்பார். இத்தகையவர்களே விரைவில் வெற்றிப் பெறக் கூடியவர்கள்.
ஹஜ்ஜு செய்பவர்களுக்குத் தண்ணீர் வழங்குதல், தூய பள்ளியைப் பராமரித்தல் ஆகியவற்றை, அல்லாஹ்வின் மீதும் மறுமை நாளின் மீதும் நம்பிக்கை கொண்டு அல்லாஹ்வின் பாதையில் அறப்போர் செய்தவர்க(ளின் பணிக)ளைப் போன்றதாக நீங்கள் கருதிக் கொண்டீர்களா?9 இவர்கள் (இரு சாராரும்) அல்லாஹ்விடத்தில் (ஒருபோதும்) சமமானவர்கள் இல்லை. அநீதி இழைக்கும் சமுதாயத்தினர்களுக்கு அல்லாஹ் ஒரு போதும் வழி காட்டமாட்டான்.
நம்பிக்கை கொண்டு இடம் பெயர்ந்து சென்று (பின்னர்) அல்லாஹ்வின் பாதையில் தங்கள் பொருள்களையும், தங்கள் உயிர்களையும் கொண்டு அறப்போர் செய்தவர்கள் அல்லாஹ்விடத்தில் பதவியில் உயர்ந்தவர்கள் ஆவர். மேலும் இவர்களே வெற்றி பெறுபவர்களாவர்.
அவர்களின் இறைவன் அவர்களுக்குத் தனது கருணை மற்றும் திருப்தி குறித்து நற்செய்தி கூறுகின்றான். மேலும் அவர்களுக்கு நிலையான அருட்கொடைகள் கொண்ட சுவர்க்கங்கள் உள்ளன.
(அவர்கள்) அவற்றில் வாழ்ந்து கொண்டே இருப்பர். நிச்சயமாக அல்லாஹ்விடம் மாபெரும் நற்பலன் உள்ளது.
நம்பிக்கை கொண்டவர்களே! உங்கள் மூதாதையர்களும் உங்கள் சகோதரர்களும் நம்பிக்கையை விடவும், நிராகரிப்பை அதிகமாக நேசிப்பார்களாயின், நீங்கள் அவர்களை (உங்களுடைய உண்மையான)நண்பர்களாக்கிக் கொள்ளாதீர்கள். உங்களுள் எவர்கள் அவர்களிடம் அவ்வாறு நட்புக் கொள்வார்களோ, நிச்சயமாக அவர்கள் அநீதி இழைப்பவர்களாவர்.
நீர் (நம்பிக்கை கொண்டவர்களிடம்) கூறுவீராக: உங்கள் மூதாதையர்களும் உங்கள் பிள்ளைகளும், உங்கள் உடன் பிறப்புகளும், உங்கள் மனைவிகளும், உங்கள் குடும்பத்தினர்களும் நீங்கள் சம்பாதித்த பொருள்களும், நஷ்டமடைந்து விடுமோ என்று நீங்கள் அஞ்சும் வணிகங்களும், நீங்கள் விரும்பும் வீடுகளும், அல்லாஹ்வை விடவும், அவனுடைய தூதரை விடவும் அவனுடைய வழியில் அறப்போர் செய்வதை விடவும் உங்களுக்கு விருப்பமிக்கதாக இருப்பின் அல்லாஹ் முடிவை வெளியாக்கும் வரை நீங்கள் எதிர்பார்த்து இருங்கள். கட்டுப்படாத மக்களுக்கு அல்லாஹ் நேர்வழி காட்டமாட்டான். ரு3
அநேக களங்களில் அல்லாஹ் உங்களுக்கு உதவி செய்துள்ளான். (குறிப்பாக) ஹுனைன் போரில், அப்போது உங்களைப் பெருமை கொள்ள வைத்த உங்களின் பெரும்பான்மை உங்களுக்கு எந்த பயனையும் அளிக்கவில்லை. மேலும் பூமி விரிவானதாயிருந்தும் அது உங்களுக்குக் கூறுகியிருந்தது. பின்னர் நீங்கள் புறமுதுகு காட்டி திரும்பிவிட்டீர்கள்.
பின்னர் அல்லாஹ் தனது தூதருக்கும் நம்பிக்கை கொண்டவர்களுக்கும் தனது அமைதியினை இறக்கினான். மேலும் நீங்கள் காணாத படைகளையும் இறக்கி நிராகரிப்பவர்களுக்கு தண்டனையளித்தான். இதுவே நிராகரிப்பவர்களுக்குரிய கூலியாகும்.
(அத்தகு தண்டனைக்குப்) பின்னர், தான் விரும்பியவருக்கு அல்லாஹ் கருணை காட்டுகிறான். அல்லாஹ் மிக்க மன்னிப்பவனும் மேன்மேலும் கருணை செய்பவனுமாவான்.
நம்பிக்கை கொண்டவர்களே! இணைவைப்பவர்கள் நிச்சயமாக (மனத்) தூய்மையற்றவர்களாவர். எனவே அவர்கள் தங்களின் இவ்வருடத்திற்கு பின்னர் தூய பள்ளியை நெருங்க வேண்டாம். நீங்கள் வறுமைக்கு பயந்தால்10 அல்லாஹ் நாடினால் கட்டாயம் அவன் தன் அருளால் உங்களைச் செல்வந்தர்களாக்கிவிடுவான். நிச்சயமாக அல்லாஹ் நன்கு அறிபவனும், நுட்பமான ஞானம் உள்ளவனுமாவான்.
வேதம் வழங்கப் பெற்றவர்களில் அல்லாஹ்விடத்தும், மறுமை நாளிடத்தும் நம்பிக்கை கொள்ளாமலும், அல்லாஹ்வும் அவனுடைய தூதரும் தடை செய்ததை அனுமதி அற்றது எனக்கொள்ளாமலும், உண்மையான மார்க்கத்தைப் பின்பற்றாமலும் இருப்பவர்களுடன் அவர்கள் தங்கள் விருப்பத்துடன் கப்பம் கட்டி உங்களுக்குப் பணிந்து விடக்கூடியவர்களாகும்வரை, நீங்கள் போர் புரியுங்கள்11. ரு4
உஸைர், அல்லாஹ்வின் மகன் என்று யூதர்கள் கூறுகின்றனர். மேலும் மஸீஹ் அல்லாஹ்வின் மகன் என்று கிறித்தவர்கள் கூறுகின்றனர். இது அவர்களுடைய வாய்க் கூற்றேயன்றி வேறில்லை. தங்களுக்கு முன்னுள்ள நிராகரிப்பாளர்களின் வாதத்தையே அவர்களும் பின்பற்றுகின்றனர். அல்லாஹ் அவர்களை அழித்து விடுவானாக. அவர்கள் (உண்மையிலிருந்து) எவ்வாறு தூரமாகச் சென்று கொண்டிருக்கின்றனர் (பாருங்கள்).
அவர்கள் அல்லாஹ்வையன்றித் தங்கள் சமய அறிஞர்களையும், துறவிகளையும் இவ்வாறே மர்யத்தின் மகன் மஸீஹையும் தங்கள் கடவுளர்களாக ஆக்கிக் கொண்டனர். ஆனால் அவர்கள் ஒரே இறைவனை வணங்க வேண்டும் என்றே அவர்களுக்குக் கட்டளையிடப்பட்டிருந்தது. அவனையன்றி வேறெதுவும் வணக்கத்திற்குரியது அல்ல. அவர்கள் வைக்கின்ற இணையை விட்டும் அவன் தூயவன்.
அல்லாஹ்வின் ஒளியினை அவர்கள் தங்கள் வாயினால் (ஊதி) அணைத்துவிட விரும்புகின்றனர். நிராகரிப்பவர் எவ்வளவு வெறுத்த போதிலும், அல்லாஹ் தனது ஒளியினை முழுமையாக்குவதைத் தவிர மற்றெல்லாவற்றையும் மறுக்கின்றான்.
அவனே தன்னுடைய தூதரை நேர்வழியுடனும், உண்மையான மார்க்கத்துடனும் (ஏனைய) எல்லா சமயங்களின் மீதும் வெற்றி பெறச் செய்வதற்காக அனுப்பினான். (இதை) இணை வைப்பவர்கள் எவ்வளவு வெறுத்தாலும் சரியே.
நம்பிக்கை கொண்டவர்களே! பெரும்பாலான மதகுருக்களும், துறவிகளும் மக்களின் பொருள்களை நியாயமின்றி விழுங்கி விடுகின்றனர். மேலும் அல்லாஹ்வின் பாதையை விட்டும் (மக்களைத்) தடுக்கின்றனர். தங்கத்தையும், வெள்ளியையும் குவித்து வைத்துக் கொண்டு அல்லாஹ்வின் வழியில் செலவு செய்யாதிருப்பவர்களுக்கு வேதனையளிக்கக்கூடிய தண்டனையைப் பற்றி நீர் அறிவிப்பீராக.
(சேகரித்து வைக்கப்பட்ட தங்கமும், வெள்ளியுமாகிய) இதனை நரக நெருப்பில் காய்ச்சப்படும் நாளில், அதனைக் கொண்டு அவர்களின் நெற்றிகளிலும், விலாப்புறங்களிலும், முதுகுகளிலும் சூடு போடப்படும். (அவர்களிடம்) இது நீங்கள் உங்களுக்காகச் சேர்த்து வைத்த பொருளாகும். எனவே நீங்கள் சேர்த்து வைத்தவற்றைச் சுவைத்துப் பாருங்கள் (என்று கூறப்படும்)
நிச்சயமாக அல்லாஹ்விடத்தில் மாதங்களின் எண்ணிக்கை, பன்னிரெண்டு மாதங்களேயாகும்12. இது வானங்களையும் பூமியையும் அல்லாஹ் படைத்த நாளிலிருந்து அவனால் விதிக்கப்பட்ட நியதியாகும். இவற்றுள் நான்கு (மாதங்கள்) புனிதமானவை. இது நிலையான நெறியாகும். எனவே நீங்கள் இவற்றில் உங்களுக்கு அநீதியிழைத்துக் கொள்ளாதீர்கள்13. இணைவைப்பவர்கள் எல்லாரும் உங்களுடம் போர் செய்வது போன்று நீங்களும் அவர்கள் எல்லாருடனும் போர் செய்யுங்கள். அல்லாஹ் (இறை) அச்சமுடையோருடன் இருக்கின்றான் என்பதனை நினைவில் கொள்ளுங்கள்.
நிச்சயமாக (புனித மாதத்தை) ஒத்திப்போடுகின்ற14 (பழக்கம்) நிராகரிப்பி(ன் காலத்தி)ன் அத்துமீறலாகும். இதனால் நிராகரிப்பவர்கள் வழிதவறுகின்றனர். அவர்கள் அதனை ஒரு வருடத்தில் ஆகாததாகவும் ஒரு வருடத்தில் ஆகுமானதாகவும் ஆக்கிக் கொள்கின்றனர். அல்லாஹ் புனிதமாக்கிய (மாதங்களின்) எண்ணிக்கையைச் சரி செய்து கொள்வதற்காக (அவ்வாறு ஆக்கிக் கொள்கின்றனர்.) இவ்வாறு அல்லாஹ் விலக்கியுள்ளதை அவர்கள் ஆகுமானதாக்கிக் கொள்கின்றனர். அவர்களுடைய செயல்களின் தீமை அவர்களுக்கு அழகியதாக(க் காட்ட)ப்படுகிறது. மேலும் அல்லாஹ் நிராகரிக்கும் மக்களுக்கு நேர்வழி காட்டுவதில்லை. ரு5
நம்பிக்கை கொண்டவர்களே! (நீங்கள் யாவரும் ஒன்று திரண்டு) அல்லாஹ்வின் வழியில் போர் செய்வதற்குப் புறப்படுங்கள் என்று உங்களிடம் கூறப்பட்டால், நீங்கள் உங்கள் நாட்டுப் (பற்று) பக்கம் சாய்ந்து விட உங்களுக்கு என்ன நேர்ந்து விட்டது? நீங்கள் மறுமையை விட உலக வாழ்வை விரும்புகின்றீர்களா? (அவ்வாறாயின்) உலகப் பொருள் மறுமையுடன் ஒப்பிடும்போது அற்பமானதே.
நீங்கள் (யாவரும் ஒன்று திரண்டு அல்லாஹ்வின் வழியில் போரிடுவதற்குப்) புறப்படவில்லையாயின் உங்களுக்கு வேதனையளிக்கக்கூடிய தண்டனையளிப்பான், மேலும் உங்களுக்குப் பதிலாக வேறொரு சமுதாயத்தை அவன் கொண்டு வருவான். உங்களால் அவனுக்கு எந்தத் தீங்கும் செய்ய இயலாது. மேலும் அல்லாஹ் எல்லாவற்றிற்கும் பேராற்றல் பெற்றவன் ஆவான்.
நீங்கள் இந்தத் தூதருக்கு உதவி செய்யவில்லையாயின், நிராகரிப்பவர்கள் அவரை இருவருள் அந்த ஒருவராக இருந்த நிலையில் வெளியேற்றிய நேரத்திலும், அவ்விருவரும் குகையில் இருந்த போது அவர் தம்முடைய நண்ப(ர் அபூ பக்க)ரிடம் கவலைப்படாதீர் நிச்சயமாக அல்லாஹ் நம்முடன் இருக்கின்றான் என்று கூறிக்கொண்டிருந்த நேரத்திலும் அல்லாஹ் அவருக்கு உதவி செய்துள்ளான் (என்பதனை நினைவில் கொள்ளுங்கள்). பின்னர் அல்லாஹ் அவருக்குத் தனது அமைதியினை இறக்கி நீங்கள் காணாத படைகளைக் கொண்டு அவன் அவருக்கு உதவி செய்து, நிராகரிப்பவர்களின் வார்த்தையை மிகவும் கீழ்த்தரமானதாக்கிவிட்டான். அல்லாஹ்வின் வார்த்தையே எப்போதும் மிக உயர்ந்தது. அல்லாஹ் மிகைத்தவனும் நுட்பமான ஞானமுள்ளவனுமாவான்.
(நம்பிக்கை கொண்டவர்களே!) நீங்கள் நலிவுடனோ, வலுவுடனோ இருப்பினும் (அறப்போர் செய்வதற்காகப்) புறப்படுங்கள். நீங்கள் உங்கள் பொருள்களையும் உங்கள் உயிர்களையும் கொண்டு அல்லாஹ்வின் வழியில் அறப்போர் செய்யுங்கள். நீங்கள் அறிந்திருந்தால், இது உங்களுக்கு மிக்க நன்றாகும்.
விரைவில் கிடைக்கக்கூடிய பயனாகவோ, சிறிய பயணமாகவோ இருந்திருப்பின், அவர்கள் உம்மைப் பின்பற்றியிருப்பார். ஆனால் நீண்ட தூரப் பயணமாக இருக்குமென்று அவர்களுக்குத் தோன்றியது. (இப்பொழுது நீர் திரும்பியதன் பின்னர்) அவர்கள் அல்லாஹ்வின் மீது சத்தியம் செய்து, எங்களால் முடிந்திருப்பின், கட்டாயம் நாங்கள் உங்களுடன் புறப்பட்டிருப்போம் என்று கூறுவார்கள். அவர்கள் தங்களையே அழிவிற்குள்ளாக்கிக் கொள்கின்றனர். அவர்கள் பொய்யர்கள் என்பதனை அல்லாஹ் அறிகின்றான். ரு6
அல்லாஹ் உம்முடைய தவறி(ன் தீயவிளைவி)னை நீக்கி விட்டு, உமக்குக் கண்ணியத்தை வழங்கினான். உண்மையுரைப்பவர்கள் (யார் என்று) உமக்குத் தெரிந்து, பொய்யுரைப்பவர்களை நீர் அறியாத வரையில் அவர்களுக்கு ஏன் அனுமதி வழங்கினீர்?
அல்லாஹ்விடத்தும், மறுமை நாளிடத்தும் நம்பிக்கை கொள்பவர்கள், தங்கள் பொருள்களையும் தங்கள் உயிர்களையும் கொண்டு அறப்போர் செய்வதிலிருந்து விலகிக் கொள்ள உம்மிடம் அனுமதி கோரமாட்டார்கள். அல்லாஹ் இறையச்சமுடையவர்களை நன்கு அறிபவனாவான்.
அல்லாஹ்விடத்தும் மறுமை நாளிடத்தும் நம்பிக்கை கொள்ளாதவர்களும், ஐயம் நிறைந்த உள்ளமுடையோர்களும் மட்டுமே பின்தங்கி விடுவதற்கு அனுமதிகோருவர். எனவே அவர்கள் தங்களின் ஐயப்பாட்டில் இங்குமங்குமாகத் தடுமாறுகின்றனர்.
அவர்கள் (போருக்குப்) புறப்படுவதற்கு உறுதியான நாட்டம் கொண்டிருப்பார்களாயின், அதற்கான ஏற்பாடுகளைச் செய்திருப்பார்கள். ஆனால் (போருக்கு) அவர்கள் புறப்படுவதனை அல்லாஹ் விரும்புவதில்லை. எனவே தங்கள் இடத்திலேயே அவர்களை அவன் உட்கார வைத்துவிட்டான். உட்கார்ந்து கொண்டேயிருப்பவர்களுடன் நீங்களும் உட்கார்ந்து கொண்டேயிருங்கள் என்று அவர்களிடம் கூறப்பட்டது. (அதாவது நிராகரிப்பவர்களான அவர்களின் நண்பர்கள் கூறினார்கள்.)
அவர்கள் உங்களுடன் இணைந்து புறப்பட்டிருப்பார்களாயின், தீமையைத் தவிர உங்களுக்குச் சிறிதும் உதவி செய்திருக்கமாட்டார்கள். அவர்கள் உங்களுக்கிடையே (குழப்பத்தை உருவாக்குவதற்காக) அலைந்து திரிகின்றனர். உங்களுக்குள் குழப்பத்தை உருவாக்க விரும்புகின்றனர். அவர்களுக்(குக் கூறுவதற்)காக (செய்திகளை) உன்னிப்பாகக் கேட்பவர்கள் சிலரும் உங்களுள் இருக்கின்றனர். அநீதியிழைப்பவர்களை அல்லாஹ் நன்கு அறிகின்றான்.
அவர்கள் இதற்கு முன்னரும் குழப்பத்தை உருவாக்க நாடியிருந்தனர். உமக்குரிய சூழ்நிலைகளை(ப் பல்வேறு விதங்களில்) மாற்றினர். இறுதியில் உண்மை வந்துவிட்டது. அவர்கள் வெறுப்போராக இருந்தும் அல்லாஹ்வின் தீர்ப்பு வெளியாயிற்று.
அவர்களைச் சார்ந்த (நயவஞ்சகர்களான) சிலர், (பின்தங்கி விட) எனக்கு நீர் அனுமதி வழங்குவீராக; என்னை(ப் போருக்குச் செல்ல வைத்து)ச் சோதனைக்கு ஆளாக்கி விடாதிருப்பீராக என்று கூறுகின்றனர். கவனமாகக் கேளுங்கள்; ஏற்கனவே இவர்கள் குழப்பத்தில் வீழ்ந்து கிடக்கின்றனர். நிச்சயமாக நரகம் நிராகரிப்பவர்களை அழித்துவிடக் கூடியதாகும்.
உமக்கு ஏதாவது ஒரு பயன் ஏற்பட்டால், அது அவர்களுக்குத் தீயதாகப்படுகின்றது. உமக்கு ஏதாவதொரு துன்பம் ஏற்பட்டால், நம்மை எதிர்நோக்கி வரக்கூடியவைகளை சமாளிப்பதற்கான ஏற்பாட்டினை நாம் ஏற்கனவே செய்து விட்டோமே என்று கூறி அவர்கள் மகிழ்ச்சி அடைந்தவர்களாய்15 திரும்பிச் சென்று விடுகின்றனர்.
நீர் (அவர்களிடம்) கூறுவீராக; அல்லாஹ் எங்களுக்கு விதித்திருப்பதுதான் எங்களுக்கு ஏற்படும். அவன் எங்கள் பாதுகாவலனாவான். மேலும் நம்பிக்கையார்கள் அல்லாஹ்விடத்திலேயே நம்பிக்கை வைத்தல் வேண்டும்.
நீர் (அவர்களிடம்) கூறுவீராக; நீங்கள் எங்களுக்காக இரண்டு நன்மைகளுள் ஒன்றினைத் தவிர வேறெதனையும் எதிர்பார்ப்பதில்லை.16 நாங்கள், உங்களுக்காக அல்லாஹ் தன்னிடமிருந்தோ, எங்கள் கைகளினாலோ உங்களுக்குத் தண்டனை வழங்குவான் என்பதனைத் தான் எதிர்பார்க்கின்றோம். எனவே நீங்களும் எதிர்பாருங்கள். நாங்களும் உங்களுடன் எதிர்பார்க்கின்றோம்.
நீர் (அவர்களிடம்) கூறுவீராக; நீங்கள் விருப்புடனோ அல்லது வெறுப்புடனோ செலவு செய்தாலும், எவ்வகையிலானாலும் உங்களிடமிருந்து(ள்ள தானம்) ஏற்றுக்கொள்ளப்படமாட்டாது. ஏனென்றால் நீங்கள் கட்டுப்படாத மக்களாக இருக்கின்றீர்கள்.
அவர்களுடைய தானங்கள் ஏற்றுக்கொள்ளப்படாததற்கான காரணம், அல்லாஹ்வையும் அவனதுடைய தூதரையும் அவர்கள் நிராகரிப்பது, தொழுகையினை மிகுந்த சோம்பலுடன் அவர்கள் நிறைவேற்றுவது, இறைவழியில் வெறுப்புடன் அவர்கள் செலவு செய்வது ஆகியவற்றை தவிர வேறொன்றுமில்லை.
எனவே, அவர்களின் பொருள்களையும் அவர்களின் பிள்ளைகளையும் கண்டு நீர் வியப்படைய வேண்டாம். அல்லாஹ் அவற்றினால் அவர்களுக்கு இவ்வுலக வாழ்க்கையில் தண்டனை வழங்கவும், அவர்கள் நிராகரிப்பவர்களாயிருக்கும் நிலையில் அவர்களுடைய உயிர்கள் பிரிந்து விடவுமே நாடுகின்றான்.
அவர்கள் உங்களைச் சார்ந்தவர்களென்று அல்லாஹ்வின் மீது ஆணையிட்டுக் கூறுகின்றனர். ஆனால் அவர்களோ உங்களைச் சார்ந்தவர்களில்லை. மாறாக அவர்கள் மிகவும் கோழைகளான கூட்டத்தினராவர்.
அவர்கள் ஏதாவதொரு தஞ்சம் புகுமிடத்தையோ, மறைந்திருப்பதற்குரிய குகைகளையோ, சுரங்கத்தையோ, கண்டுவிட்டால் அவர்கள் அதன்பால் திரும்பி விரைந்து சென்றுவிடுவார்கள்.
(நயவஞ்சகர்களான) அவர்களில் சிலர் தானங்களைக் குறித்து உம்மீது குற்றஞ்சாட்டுகின்றனர். அந்த தானங்களிலிருந்து அவர்களுக்குச் சிறிதளவு கொடுக்கப்பட்டால், அவர்கள் திருப்தியடைந்து விடுகின்றனர். அவற்றிலிருந்து அவர்களுக்குச் சிறிதும் கொடுக்கப்படவில்லையாயின், உடனே அவர்கள் வெறுப்படைக்கின்றனர்.
அல்லாஹ்வும் அவனுடைய தூதரும் அவர்களுக்கு வழங்கியதில் அவர்கள் திருப்தியடைந்து, அல்லாஹ்வும் அவன் தூதரும் போதுமானவர்கள்; அல்லாஹ் தன்னருளால் மேலும் நமக்கு வழங்குவான்; நாங்கள் அல்லாஹ்வுக்குப் பணியக்கூடியவர்களாவோம் என்று அவர்கள் கூறியிருப்பார்களாயின் (இது அவர்களுக்கு மிகவும் சிறந்ததாக இருந்திருக்கும்.)ரு7
ஸகாத் (எனும் தானங்கள்) வறியவர்கள், ஏழைகள் அத(னை ஒன்று சேர்ப்பத)ற்காக செயல்படுபவர்கள், உள்ளங்கள் ஒன்றி ஆறுதல் பெறத் தகுதியுடையவர்கள், கைதிகள், கடன்பட்டவர்கள், அல்லாஹ்வின் வழியில் (போர் செய்பவர்கள்) வழிப்போக்கர்கள் ஆகியவர்களுக்கு மட்டுமே உரியனவாகும். இது அல்லாஹ்விடமிருந்து வந்த கட்டளையாகும். மேலும் அல்லாஹ் நன்கு அறிபவனும் நுட்பமான ஞானமுள்ளவனுமாவான்.
(நயவஞ்சகர்களான) அவர்களில் சிலர் நபியைத் துன்புறத்துகின்றனர். மேலும் அவர் செவி17(யாகவே இருக்கின்றார்) எனக் கூறுகின்றனர். நீர் கூறுவீராக: அவர் உங்களுக்கு நன்மையினையே கேட்கின்ற காதாக இருக்கின்றார்18. அவர் அல்லாஹ்வின் மீது நம்பிக்கை கொள்கின்றார். மேலும் நம்பிக்கையாளர்களையே நம்புகின்றார். மேலும் உங்களுள் நம்பிக்கையாளர்களுக்குக் கருணையாகவும் விளங்குகின்றார். அல்லாஹ்வின் தூதரைத் துன்புறுத்துபவர்களுக்கு வேதனையளிக்கக்கூடிய தண்டனையுள்ளது.
அவர்கள் உங்களை மகிழ்விப்பதற்காக அல்லாஹ்வின் மீது ஆணையிடுகின்றனர். ஆனால் (நயவஞ்சகர்களாகிய) அவர்கள் உண்மையான நம்பிக்கையாளர்களாயின், அவர்களால் மகிழ்விக்கப்படுவதற்கு மிகவும் உரிமை பெற்றவர்கள், அல்லாஹ்வும், அவனுடைய தூதருமாவார்கள்.
அல்லாஹ்வையும் அவனுடைய தூதரையும் எதிர்ப்பவனுக்கு நரக நெருப்பு (விதிக்கப்பட்டு) உள்ளது. அதில் நெடுங்காலம் வாழ்ந்து வருவான் என்பது அவர்களுக்குத் தெரியாதா? இது மாபெரும் இழிவாகும்.
தங்களின் உள்ளங்களிலுள்ளவற்றைப் பற்றித் தங்களை(யும் முஸ்லிம்களை)யும் எச்சரிக்கக்கூடிய ஏதாவதொரு அத்தியாயம் தங்களுக்கு எதிராக இறக்கப்படுமோ என்று நயவஞ்சகர்கள் (ஏளனமாக) பயத்தை காட்டுகின்றனர். நீர் கூறுவீராக: நீங்கள் ஏளனம் செய்து கொண்டே இருங்கள். நீங்கள் (வெளிவேடமாக) அஞ்சுகிறதை நிச்சயமாக அல்லாஹ் வெளியாக்கிவிடுவான்.
நீர் அவர்களிடம் கேட்டால், நிச்சயமாக அவர்கள் நாங்கள் கேலியாகவும் விளையாட்டாகவும் தான் பேசிக் கொண்டிருந்தோம் என்றே பதிலளிப்பார்கள். நீர் அவர்களிடம், அல்லாஹ்வையும் அவனுடைய அடையாளங்களையும், அவனுடைய தூதரையுமா நீங்கள் ஏளனம் செய்து கொண்டிருந்தீர்கள் என்று கேட்பீராக.
இப்பொழுது நீங்கள் பொய்க் காரணம் சொல்லாதீர்கள். நீங்கள் நம்பிக்கை கொண்டதன் பின்னர் நிராகரித்து விட்டீர்கள். (எனவே அதற்குரிய தண்டனையைப் பெற்றுக் கொள்ளுங்கள்.) உங்களுள் ஒரு பிரிவினரை நாம் மன்னித்தோம் என்றால் மற்றொரு பிரிவினர் குற்றவாளிகளாயிருந்ததால், நாம் அவர்களுக்குத் தண்டனை வழங்கினோம். ரு8
நயவஞ்சகர்களான ஆண்களும் பெண்களும் தங்களுக்கிடையே ஒருவரோடொருவர் தொடர்பு கொண்டவர்களாவர். அவர்கள் தீயவற்றைக் கொண்டு ஏவுகின்றனர். நன்மையை தடுக்கின்றனர். (இறைவழியில் செலவு செய்வதிலிருந்து) தங்கள் கைகளைத் தடுத்துக் கொள்கின்றனர். அவர்கள் அல்லாஹ்வை மறுத்து விட்டனர். ஆகவே அல்லாஹ்வும் அவர்களை விட்டுவிட்டான். நிச்சயமாக நயவஞ்சகர்கள் கட்டுப்படாதவர்கள் ஆவர்.
நயவஞ்சகர்களான ஆண்களுக்கும், பெண்களுக்கும், நிராகரிப்பவர்களுக்கும், அல்லாஹ் நரக நெருப்பை வாக்களித்துள்ளான். அவர்கள் அதில் நெடுங்காலம் வாழ்ந்து கொண்டேயிருப்பர். அவர்களுக்கு அதுவே போதுமானதாகும். மேலும் அல்லாஹ் அவர்களைச் சபித்துள்ளான். மேலும் அவர்களுக்கு நிலையான தண்டனை (விதிக்கப்பட்டு) உள்ளது.
(நயவஞ்சகர்களே!) உங்களுக்கு முன்னுள்ளவர்கள் (தண்டனை பெற்றது) போன்று, (நீங்களும் தண்டனை பெறுவீர்கள்.) அவர்கள் உங்களை விடவும் வலிமைமிக்கவர்களாகவும், செல்வங்களையும், பிள்ளைகளையும் மிகுதியாகப் பெற்றவர்களாயுமிருந்தனர். ஆகவே அவர்கள் தங்கள் பங்கிற்கேற்ப பயனடைந்தனர். எனவே உங்களுக்கு முன்னுள்ளவர்கள் தங்கள் பங்கிற்கேற்ப பயனடைந்தது போன்று, நீங்களும் உங்கள் பங்கிற்கேற்ப பயனடைந்துள்ளீர்கள். அவர்கள் எள்ளி நகையாடியது போன்று நீங்களும் எள்ளி நகையாடியுள்ளீர்கள். அவர்கள் செயல்கள் இவ்வுலகிலும், மறு உலகிலும் வீணாகி விட்டன. மேலும் இழப்பிற்குரியோர் இவர்களே.
அவர்களுக்கு முன்னுள்ளவர்களான நூஹுடைய சமுதாயத்தினர், ஆது, ஸமூது சமுதாயத்தினர், இப்ராஹீமுடைய சமுதாயத்தினர், மத்யன் மக்கள் மற்றும் அழிக்கப்பட்ட ஊரார் (லூத்து நபியின் சமுதாயம்) இவர்களைப் பற்றிய செய்திகள் அவர்களிடம் வரவில்லையா? அவர்களிடம் அவர்களின் தூதர்கள் தெளிவான அடையாளங்களைக் கொண்டு வந்தனர். (ஆனால் அவர்கள் நிராகரித்தனர். இதனால் தண்டனை பெற்றனர்.) அல்லாஹ் அவர்களுக்கு அநீதி இழைக்கவில்லை. மாறாக அவர்கள் தங்களுக்கு(த் தாங்களே) அநீதி இழைத்துக் கொண்டனர்.
நம்பிக்கை கொண்ட ஆண்களும் பெண்களும் தங்களுக்கிடையே ஒருவருக்கொருவர் நண்பர்களாவர். அவர்கள் நல்லவற்றைக் கொண்டு ஏவுகின்றனர். தீயவற்றிலிருந்து தடுக்கின்றனர். தொழுகையை நிலைநாட்டுகின்றனர். ஸகாத்து கொடுக்கின்றனர். அல்லாஹ்வுக்கும் அவனுடைய தூதருக்கும் கட்டுப்பட்டு நடக்கின்றனர். இவர்களுக்கே அல்லாஹ் கருணை காட்டுவான். நிச்சயமாக அல்லாஹ் மிகைத்தவனும், நுட்பமான ஞானமுள்ளவனுமாவான்.
அல்லாஹ் நம்பிக்கை கொண்ட ஆண்களுக்கும், பெண்களுக்கும் சுவர்க்கங்களை வாக்களித்துள்ளான். அவற்றின் கீழ் ஆறுகள் ஓடும். அவர்கள் அவற்றில் என்றென்றும் வாழ்வர். மேலும் நிரந்தரமான சுவர்க்கங்களில் தூய்மையான இல்லங்களை(யும் வாக்களித்துள்ளான்.) மேலும் (அவர்களுக்குக் கிடைக்கவிருக்கின்ற) அல்லாஹ்வின் திருப்தியே எல்லாவற்றையும் விட மிகப் பெரியது. இதுவே (மா)பெரும் வெற்றியாகும். ரு9
நபியே! நிராகரிப்பவர்களுடனும், நயவஞ்சகர்களுடனும், அறப்போர் நிகழ்த்துவீராக. மேலும் அவர்களுக்கு எதிரில் கடுமையாக இருங்கள். அவர்களின் தங்குமிடம் நரகமாகும். அது (தங்குவதற்கு) மிகக் கெட்டது.
தாங்கள்(தீய வார்த்தை) எதனையும் கூறவில்லை என்று அவர்கள் அல்லாஹ்வின் மீது ஆணையிடுகின்றனர். ஆனால் அவர்களோ நிராகரிப்பிற்குரிய வார்த்தையினைக் கூறியுள்ளனர். மேலும் அவர்கள் இஸ்லாத்தைத் தழுவியதன் பின்னர் நிராகரித்துள்ளனர். மேலும் தங்களால் பெறமுடியாதவற்றை விரும்பினர். அல்லாஹ்வும் அவனுடைய தூதரும் தங்களின் அருளால் முஸ்லிம்களைச் செல்வந்தர்களாக்கினர் என்பதற்காகவே (முஸ்லிம்களாகிய) அவர்களிடம் வெறுப்பைக் காட்டுகின்றனர். எனவே அவர்கள் கழிவிரக்கங்கொள்வார்களாயின், அது அவர்களுக்கு நன்றாக இருந்திருக்கும். அவர்கள் புறக்கணித்து விட்டுச் சென்று விடுவார்களாயின், அல்லாஹ் அவர்களுக்கு இவ்வுலகிலும் மறு உலகிலும் வேதனையளிக்கக்கூடிய தண்டனை வழங்குவான். இவ்வுலகிலும் மறு உலகிலும் வேதனையளிக்கக்கூடிய தண்டனை வழங்குவான். இவ்வுலகில் எவரும் அவர்களுக்கு நண்பராகவோ உதவி செய்பவராகவோ இருக்கமாட்டார்.
அவர்களுள் சிலர், (அல்லாஹ்வாகிய) அவன் தன்னருளால் எங்களுக்குச் சிறிது வழங்கினால், கட்டாயமாக நாங்கள் அவனுடைய வழியில் தானம் செய்து நிச்சயமாக நாங்கள் நல்லவர்களாகி விடுவோம் என்று அல்லாஹ்விடம் வாக்குறுதியளிப்பவர்களும் இருக்கின்றனர்.
ஆனால் அவன் தன் அருளிலிருந்து அவர்களுக்கு வழங்கியபோது அதில் கஞ்சத்தனம் செய்தனர். மேலும் அவர்கள் புறக்கணித்தவர்களாக சென்று விட்டனர்.
ஆகவே அவர்கள் இறைவனிடம் அளித்த வாக்குறுதிக்கு மாறு செய்ததானாலும் அவர்கள் பொய் கூறியதனாலும் அவர்கள் அவனைச் சந்திக்கும் நாள்வரை அவர்களின் உள்ளங்களில் நயவஞ்சகம் (தொடர்ந்து) இருக்குமாறு அவன் செய்து விட்டான்.
அல்லாஹ் அவர்களின் இரகசியங்களையும், அவர்களின் (பகிரங்கமான) கலந்தாலோசிப்பையும் அறிகின்றான் என்பதும், அல்லாஹ் மறைவானவற்றையெல்லாம் முழுமையாக அறிகின்றான் என்பதும் அவர்களுக்குத் தெரியவில்லையா?
நம்பிக்கை கொண்டவர்களுள் மகிழ்ச்சியுடன் தாராளமாகத் தானம் வழங்குபவர்களைப் பற்றியும், தங்களின் (கடின) உழைப்பால் பெறுவதைத் தவிர (வேறு) எதனையும் வழங்காதவர்கள் பற்றியும் குற்றங்குறை கூறுபவர்கள் (நயவஞ்சகர்களாகிய) இவர்களேயாவர். எனவே அ(வ்வாறு தியாகம் செய்ப)வர்களை (நயவஞ்சகர்களாகிய) இவர்கள் ஏளனம் செய்கின்றனர். அல்லாஹ் அவர்களின் ஏளனத்திற்குத் தண்டனை வழங்குவான். மேலும் அவர்களுக்கு வேதனையளிக்கக்கூடிய தண்டனை உண்டு.
நீர் அவர்களுக்காகப் பாவமன்னிப்புக் கோரினாலும் அல்லது கோராதிருந்தாலும் (இரண்டும் அவர்களுக்குச் சமமே.) நீர் அவர்களுக்காக எழுபது தடவை பாவமன்னிப்புக் கோரினாலும் அல்லாஹ் அவர்களை ஒருபோதும் மன்னிக்க மாட்டான். இதற்குக் காரணம், அவர்கள் அல்லாஹ்வையும், அவனுடைய தூதரையும் நிராகரித்ததேயாகும். மேலும் கட்டுப்படாத சமுதாயத்தினருக்கு அல்லாஹ் ஒருபோதும் வெற்றிற்குரிய பாதையினைக் காட்டமாட்டான். ரு10
(போருக்கு செல்லாமல்) பின் தங்கிவிட்டவர்கள் அல்லாஹ்வின் தூதருக்குப் பின்னால் தங்கள் இடத்தில் அமர்ந்திருப்பதில் மகிழ்ச்சியடைந்தனர். அவர்கள் தங்கள் பொருள்களையும், தங்கள் உயிர்களையுங் கொண்டு அல்லாஹ்வின் வழியில் அறப்போர் செய்வதை வெறுத்தனர். (ஒருவர் மற்றொருவரிடம்) வெயிலில் (போர் செய்வதற்கு ஒன்று திரண்டு) வெளியேறாதீர்கள் எனக் கூறினர். நீர் (அவர்களிடம்) நரக நெருப்பு (இந்த வெயிலை விடவும்) மிகக் கடினமானதாகும் என்று கூறுவீராக. அந்தோ! அவர்கள் புரிந்து கொள்ள வேண்டுமே!
எனவே அவர்கள் (ஏமாற்றியதற்காகக்) குறைவாகச் சிரிக்க வேண்டும். அவர்கள் சம்பாதித்துக் கொண்டதற்கு பிரதிபலனாக அதிகமாக அழ வேண்டும்.
பின்னர் அல்லாஹ் அவர்களுள் ஒருசாராரிடம் உம்மைத் திருப்பிக் கொண்டு வந்து, அவர்கள் (வருங்காலத்தில் ஏதாவதொரு) போருக்குச் செல்வதற்கு உம்மிடம் அனுமதி கோரினால், நீர் அவர்களிடம் (வருங்காலத்தில் போருக்காக) என்னுடன் ஒரு போதும் வெளியேற மாட்டீர்கள். ஒரு போதும் நீங்கள் என்னுடன் இணைந்து பகைவருடன் போரிடமாட்டீர்கள். (ஏனென்றால்) நிச்சயமாக நீங்கள் முதன் முறை (பின்தங்கி) உட்கார்ந்திருப்பதில் திருப்தியடைந்து விட்டீர்கள். எனவே (வருங்காலத்தில் எப்போதும்) பின்தங்கியிருப்பவர்களுடன் நீங்களும் உட்கார்ந்திருங்கள் என்று கூறுவீராக.
அவர்களுள் எவர் மரணமடைந்து விட்டாலும் அவருக்காக நீர் ஒருபோதும் (ஜனாஸா தொழுகை) தொழ வேண்டாம். அவரது கல்லறையில் (பிரார்த்தனை செய்ய) நிற்கவும் வேண்டாம். ஏனென்றால் அவர்கள் அல்லாஹ்வையும் அவனது தூதரையும் நிராகரித்தனர். மேலும் அவர்கள் கட்டுப்படாத நிலையிலேயே மரணமடைந்தனர்.
அவர்களுடைய பொருள்களும், அவர்களுடைய பிள்ளைகளும் உம்மை வியப்பிற்குள்ளாக்க வேண்டாம். அல்லாஹ் அவற்றின் மூலம் அவர்களுக்கு இவ்வுலகில் தண்டனை கொடுக்கவும், அவர்கள் நிராகரிப்பவர்களாக இருக்கின்ற நிலையிலேயே அவர்களின் உயிர்கள் பிறியவுமே நாடுகிறான்.
அல்லாஹ்வின் மீது நம்பிக்கை கொள்ளுங்கள்: அவனுடைய தூதருடன் இணைந்து அறப்போர் செய்யுங்கள் என்று (கட்டளையிடும்) ஓர் அத்தியாயம் இறக்கபட்டால், அவர்களுள் செல்வந்தர்கள் உம்மிடம் ஒப்புதல் வேண்டி பின்னால் உட்கார்ந்திருப்பவர்களுடன் தாங்களும் இருந்து கொள்ள தங்களை விட்டு விடுங்கள் எனக் கூறுகின்றனர்.
பின்தங்கிவிடும் கூட்டத்தினர்களுடன் தாங்களும் சேர்ந்திருப்பதால் அவர்கள் மகிழ்ச்சி கொண்டுள்ளனர். அவர்களின் உள்ளங்கள் முத்திரையிடப்பட்டுவிட்டன. ஆகவே அவர்கள் புரிந்து கொள்வதில்லை.
ஆனால் இத்தூதரும் அவருடன் நம்பிக்கை கொண்டவர்களும் (அல்லாஹ்வின் வழியில்) தங்கள் செல்வங்களாலும் தங்கள் உயிர்களாலும் போரிடுகின்றனர். மேலும் நன்மைகள் இவர்களுக்கே (உண்டு); மேலும் வெற்றிற்குரியவர்கள் இவர்களே ஆவர்.
அல்லாஹ் அவர்களுக்காக சுவர்க்கங்களை ஆயத்தமாக்கி வைத்துள்ளான். அவற்றின் கீழ் ஆறுகள் ஓடுகின்றன. அவர்கள் அவற்றில் என்றென்றும் வாழ்வர். இது மாபெரும் வெற்றியாகும். ரு11
காட்டரபிகளுள் பொய்க் காரணம் கூறுபவர்கள் வந்து, பின்னால் தங்கிவிடுவதற்குத் தங்களுக்கு(ம்) அனுமதி வழங்கப்பட வேண்டுமென்று கூறுகின்றனர். அல்லாஹ்விடமும் அவனுடைய தூதரிடமும் பொய் கூறுபவர்கள் (அனுமதியின்றியே) பின் தங்கிவிட்டனர். அவர்களுள் நிராகரிப்பவர்களுக்கு நிச்சயமாக வேதனையளிக்கக்கூடிய தண்டனை கிடைக்கும்.
(ஆனால்) பலவீனர்களாயும் நோயாளிகளாயும், வழிச் செலவிற்கு எதனையும் பெறாதவர்களாயுமிருப்பவர்கள் அல்லாஹ்விடமும், அவனுடைய தூதரிடமும் மாசற்ற பற்றுக் கொண்டவர்களாயிருப்பின், அவர்கள் பின் தங்கிவிடுவதில் எக்குற்றமுமில்லை. (மேலும்) நன்மை செய்பவர்களுக்கு எதிரில் பழி (கூற வழி) இல்லை. அல்லாஹ் மிக்க மன்னிப்பவனும் மேன்மேலும் கருணை காட்டுபவனுமாவான்.
போர் அறிவிப்புச் செய்யப்பட்டபோது தாங்கள் ஏறிச் செல்ல ஏதாவதொரு ஏற்பாட்டினை நீர் செய்ய வேண்டுமென்பதற்காக உம்மிடத்தில் வந்தவர்களிடம் குற்றம் எதுவுமில்லை19. இதற்கு நீர் உங்களை ஏற்றிச் செல்லக்கூடியது எதுவும் என்னிடமில்லையே என்று பதிலளித்தீர். (இப்பதிலைக் கேட்டு) அவர்கள் சென்றுவிட்டனர். (இறைவழியில்) செலவு செய்வதற்குத் தங்களிடம் எதுவும் இல்லையே என்ற கவலையினால் அவர்களுடைய கண்களிலிருந்து கண்ணீர் பெருகிக் கொண்டிருந்தது.
செல்வந்தர்களாயிருந்தும் உம்மிடம் அனுமதி கோருபவர்களுக்கு மட்டுமே குற்றமுண்டு. பின்தங்கி இருக்கக்கூடிய கூட்டத்தினர்களுடன் தாங்களும் இருந்து கொள்வதில் அவர்கள் திருப்தி கொண்டு விட்டனர். மேலும் அல்லாஹ் அவர்களின் உள்ளங்களில் முத்திரை வைத்துவிட்டான். எனவே அவர்கள் புரிந்து கொள்வதே இல்லை.
நீங்கள் (போர் செய்துவிட்டு) அவர்களிடம் திரும்பி வரும்போது, அவர்கள் உங்களிடம் (பல்வேறு வகையான) சாக்குப் போக்குகள் கூறுகின்றனர். நீர் அவர்களிடம் கூறுவீராக. நீங்கள் சாக்குக் கூறாதீர்கள். நாங்கள் உங்கள் சாக்குப் போக்குகளை ஒரு போதும் ஏற்றுக் கொள்ள மாட்டோம். அல்லாஹ் உங்கள் உண்மை நிலைகளைப்பற்றிஎங்களுக்கு அறிவித்து விட்டான். அல்லாஹ்வும் அவனுடைய தூதரும் உங்கள் செயல்களைக் கூர்ந்து கவனித்துக் கொண்டே இருப்பார்கள். பின்னர் நீங்கள் மறைவானதையும் வெளிப்படையானதையும் அறியக்கூடிய இறைவனிடம் திரும்பக் கொண்டு செல்லப்படுவீர்கள். அப்போது அவன் உங்கள் செயல்களின் உண்மை நிலையைப் பற்றி உங்களுக்கு அறிவிப்பான்.
நீங்கள் அவர்களிடம் திரும்பும் போது, அவர்களிடம் கண்டும் காணாதது போன்று நடந்து கொள்ள வேண்டுமென்பதற்காக அவர்கள் உங்கள் முன் அல்லாஹ்வின் மீது சத்தியங்கள் செய்வார்கள். (ஆகவே நாமும் உங்களிடம் கூறுகின்றோம்;) நீங்கள் அவர்களைப் புறக்கணித்து விடுங்கள் (ஏனென்றால்) நிச்சயமாக அவர்கள் தூய்மையற்றவர்களாவர். அவர்களின் செயல்களுக்குத் தண்டனையாக நரகமே அவர்களின் தங்குமிடமென்று ஏற்கனவே முடிவாகிவிட்டது.
நீங்கள் அவர்களைப் பற்றித் திருப்தியடைவதற்காக அவர்கள் உங்கள் முன் சத்தியங்கள் செய்வர். நீங்கள் அவர்களைப் பற்றித் திருப்தியடைந்தாலும் கட்டுப் படாத மக்களைப் பற்றி அல்லாஹ் திருப்தியடைவதில்லை.
நாட்டுப் புறங்களில் வாழ்பவர் நிராகரிப்பிலும், நயவஞ்சகத்திலும் மிகக் கடினமானவர்களாயும் (அறியாமையினால்) அல்லாஹ் தன்னுடைய தூதருக்கு இறக்கிய வரம்புகளை அறிந்து கொள்ள முற்றிலும் வாய்ப்பற்றவர்களாயுமிருக்கின்றனர். அல்லாஹ் நன்கு அறிபவனும் நுட்பமான ஞானமுள்ளவனுமாவான்.
(இறைவழியில்) செய்யப்பட்ட செலவினை (ஒரு) சுமையாகக் கருதும் சிலரும் நாட்டுப்புறவாசிகளில் உள்ளனர். உங்களுக்குப் பேரிடர்கள் ஏற்படுவதை அவர்கள் எதிர்பார்க்கின்றனர். தீய விபத்து அவர்களுக்கே ஏற்படும். அல்லாஹ் நன்கு கேட்பவனும், அறிபவனுமாவான்.
அல்லாஹ்விடத்தும், மறுமைநாளிடத்தும் நம்பிக்கை கொண்டு, (இறை வழியில்) தாங்கள் செய்கின்ற செலவு இறை நெருக்கத்தையும், தூதருடைய பிரார்த்தனைகளையும் பெறுவதற்குக் காரணமாகும் எனக் கருதும் சிலரும் நாட்டுப்புறத்தவர்களுள் உள்ளனர். கவனமாகக் கேளுங்கள்; நிச்சயமாக இச்செயல், அவர்கள் (இறைவனை) நெருங்குவதற்குக் காரணமாக அமையும். அல்லாஹ் நிச்சயம் அவர்களைத் தன் அருளில் நுழைய வைப்பான். (ஏனென்றால்) அல்லாஹ் மிக்க மன்னிப்பவனும் மேன்மேலும் கருணை காட்டுபவனுமாவான். ரு12
இடம் பெயர்ந்து சென்றவர்கள் மற்றும் உதவியாளர்கள் ஆகியோர்களுள் முதலாவதாக முந்திக் கொண்டவர்கள், மேலும் அவர்களை நன்முறையில் பின் தொடர்ந்தவர்கள் ஆகியோரிடத்து அல்லாஹ் மனநிறைவு அடைந்துள்ளான். அவர்களும் அவனிடம் திருப்தி அடைந்துள்ளனர். மேலும் அவன் அவர்களுக்காக கீழே ஆறுகள் ஓடிக் கொண்டிருக்கும் தோட்டங்களை ஏற்படுத்தியுள்ளான். அவர்கள் அவற்றில் என்றென்றும் வாழ்ந்து வருவர். இது மாபெரும் வெற்றியாகும்.
உம்மைச் சுற்றி வாழும் நாட்டுப்புறத்தாருள் (சில) நயவஞ்சகர்களும் உள்ளனர். நயவஞ்சகத்தில் பிடிவாதமாக இருக்கும் சிலர் மதீனா வாழ் மக்களுக்குள்ளும் இருக்கின்றனர். நீர் அவர்களை அறியமாட்டீர். ஆனால் நாம் அவர்களை அறிவோம். நாம் அவர்களுக்கு இருமுறை தண்டனை வழங்குவோம்21. பின்னர் அவர்கள் மாபெரும் ஒரு தண்டனையின்பால் திருப்பப்படுவார்கள்.
தங்கள் பாவச் செயல்களை ஏற்றுக் கொண்ட வேறு சிலரும் உள்ளனர். இவர்கள் நல்ல செயல்களை வேறு சில தீய செயல்களுடன் கலந்துவிட்டனர். அல்லாஹ் அவர்களுக்கு அருள் செய்து விடலாம். அல்லாஹ் மிக்க மன்னிப்பவனும், மேன்மேலும் கருணை காட்டுபவனுமாவான்.
நீர் அவர்களைத்22 தூய்மைப் படுத்துவதற்காகவும், அவர்களின் முன்னேற்றத்திற்கான வழிவகைகளை மேற்கொள்வதற்காகவும்23 நீர் அவர்களின் செல்வங்களிலிருந்து தானங்களைப் பெற்றுக் கொள்வீராக. மேலும் அவர்களுக்காகத் துஆ செய்வீராக. ஏனென்றால், உம்முடைய பிரார்த்தனை அவர்களின் (மன) அமைதிக்குக் காரணமாகும். அல்லாஹ் (உம்முடைய பிரார்த்தனைகளை) நன்கு கேட்பவனும் (நிலைமைகளை) நன்கு அறிபவனுமாவன்.
அல்லாஹ்வே தன் அடியார்களின் கழிவிரக்கத்தை ஏற்றுக் கொள்பவனும், அவர்களின் தானங்களை ஒப்புக் கொள்பவனும் ஆவான் என்பதையும், மேலும் நிச்சயமாக அல்லாஹ்வே கழிவிரக்கத்தை அதிகமாக ஏற்றுக் கொள்பவனும், மீண்டும், மீண்டும் அருள் செய்பவனுமாவான் என்பதையும் அவர்கள் அறிவதில்லையா?
நீர் (அவர்களிடம்) கூறுவீராக: நீங்கள் செயல்படுங்கள். அல்லாஹ்வும் அவனுடைய தூதரும், நம்பிக்கை கொண்டவர்களும் கட்டாயமாக உங்கள் செயல்களை உற்று நோக்கிக் கொண்டேயிருப்பர். மேலும் நீங்கள் மறைவானதையும், வெளிப்படையானதையும் அறியும் இறைவனிடம் நிச்சயமாகத் திருப்பப்படுவீர்கள். பின்னர் அவன் உங்கள் செயல்களின் உண்மையினைப் பற்றி உங்களுக்குத் அறிவிப்பான்.
மேலும் மற்றவர்கள், அல்லாஹ் அவர்களைத் தண்டிப்பானா அல்லது அவர்களை மன்னிப்பானா என்ற அவனின் தீர்ப்பை எதிர்பார்க்கின்றனர். அல்லாஹ் நன்கறிந்தோனும் நுண்ணிய ஞானமுள்ளவனும் ஆவான்.
தீங்கிழைக்கவும், நிராகரிப்பிற்கு உதவவும், நம்பிக்கையாளருள் பிரிவினை உண்டாக்கவும், அல்லாஹ்வையும் அவனுடைய தூதரையும் எதிர்த்து முன்னர் போராடியவருக்குப் பதுங்குமிடமாகவும் பள்ளிவாயில் ஒன்றைக் கட்டியவர்கள்24 நாங்கள் நன்மையையே நாடுகிறோம் என்று நிச்சயமாக சத்தியம் செய்வார்கள். ஆனால் நிச்சயமாக அவர்கள் பொய்யுரைத்துக் கொண்டிருக்கின்றனர் என்று அல்லாஹ் சாட்சி பகர்கின்றான்.
(நபியே!) நீர் அ(ந்த மஸ்ஜி)தில் ஒரு போதும் நிற்க வேண்டாம். ஆரம்ப நாளிலிருந்தே இறையச்சத்தின் அடிப்படையில் எழுப்பப்பட்ட பள்ளி தான் (தொழுகை நடத்துவதற்காக) நீர் நிற்பதற்கு மிகவும் தகுதி வாய்ந்ததாகும். முற்றிலும் தூயவர்களாக வேண்டுமென்று விரும்புபவர்கள் அதில் (வருபவர்களாக) இருக்கின்றனர். முழுமையான தூய்மையை மேற்கொள்பவர்களை அல்லாஹ் நேசிக்கின்றான்.
தனது அடித்தளத்தை இறையச்சம் மற்றும் இறை திருப்தியின் அடிப்படையில் அமைத்துள்ளவன் சிறந்தவனா? அல்லது தன் அடித்தளத்தை, நரக நெருப்பில் சரிந்து விழக்கூடிய வழுக்கலான விளிம்பில் அமைத்தவ(ன் சிறந்தவ)னா? மேலும் அல்லாஹ் அநீதியிழைக்கும் சமுதாயத்தினர்க்கு வழி காட்டுவதில்லை.
அவர்கள் எழுப்பிய கட்டிடம், அவர்களின் உள்ளங்கள் துண்டு துண்டாகிவிடும் வரையிலும், அவர்களின் உள்ளங்களில் என்றென்றும் ஐய உணர்வை ஊட்டிக் கொண்டேயிருக்கும். அல்லாஹ் நன்கு அறிபவனும், மிக நுட்பமான ஞானமுள்ளவனுமாவான்.ரு13
நிச்சயமாக நம்பிக்கை கொண்டவர்களுக்கு சுவர்க்கம் அளிப்பதற்கு ஈடாக அல்லாஹ் அவர்களிடமிருந்து அவர்களின் உயிர்களையும், அவர்களின் பொருள்களையும் விலைக்கு வாங்கிக் கொண்டான். (ஏனென்றால்) அவர்கள் அல்லாஹ்வின் வழியில் போர் செய்கின்றனர். இதனால் (ஒன்று) அவர்கள் (தங்கள் பகைவர்களைக்) கொன்று விடுகின்றனர். (அல்லது தாங்கள்) கொல்லப்படுகின்றனர். தவ்ராத், இன்ஜீல், குர்ஆன் ஆகியவற்றில் வாக்குறுதி அளித்து இதனை தன் மீது கடமையாக்கியுள்ளான். தனது வாக்குறுதியினை நிறைவேற்றுவதில் அல்லாஹ்வைவிட மேலானவன் எவன்? எனவே (நம்பிக்கை கொண்டவர்களே!) நீங்கள் அவனுடன் செய்த வணிகம் குறித்து மகிழ்ச்சியடையுங்கள். மேலும் இதுவே மாபெரும் வெற்றியாகும்.
அவர்கள் கழிவிரக்கங் கொள்பவர்கள், வணங்குபவர்கள், (இறைவனைப்) புகழ்பவர்கள், நோன்பு நோற்பவர்கள், (இறைவனிடம்) குனிபவர்கள், (தொழுகையில்) சிரம்பணிபவர்கள், நன்மையை ஏவுபவர்கள், தீயவற்றிலிருந்து தடுப்பவர்கள், அல்லாஹ்வின் வரம்புகளைப் பாதுகாப்பவர்கள் ஆவார்கள். (இத்தகு தன்மைகளைக் கொண்ட) நம்பிக்கை கொண்டவர்களுக்கு நீர் நற்செய்தியினை வழங்குவீராக!
இணைவைப்பவர்களுக்காக பாவமன்னிப்புக் கோருவது நபிக்கோ, நம்பிக்கையாளர்களுக்கோ தகுமானதன்று. அவர்கள் நெருங்கிய உறவினர்களாயிருந்தாலும் சரியே; அவர்கள் நிச்சயமாக நரகவாசிகளே என்று இவர்களுக்குத் தெளிவானதன் பின்னர் (எவ்வாறு அவர்களுக்காக மன்னிப்புக் கோரலாம்?)
இப்ராஹீம் தம்முடைய தந்தையாரிடம் அளித்திருந்த ஒரு வாக்குறுதியினால் தான் இவர் அவருக்காகப் பாவமன்னிப்புக் கோரினார். ஆனால் அவர் அல்லாஹ்வின் பகைவராவார் என்பது அவருக்குத் தெரிந்ததும், அவர் அதிலிருந்து முழுமையாக விலகிக் கொண்டார். இப்ராஹீம் மிகவும் மென்மை வாய்ந்த உள்ளத்தைக் கொண்டவராயும், அறிவு படைத்தவராயும் விளங்கினார்.
அல்லாஹ் ஒரு சமுதாயத்தினருக்கு நேர்வழியினை வழங்கியதன் பின்னர், அவர்கள் தவிர்ந்து கொள்ள வேண்டியவற்றைக் குறித்து அவன் அவர்களுக்கு விளக்காதவரை அவர்களை வழிதவறியவர்கள் எனத் தீர்மானிப்பது25 அவனது தகுதிக்கு ஏற்றதன்று. அல்லாஹ் எல்லாவற்றையும் அறிகின்றான்.
நிச்சயமாக வானங்கள், பூமி ஆகியவற்றின் ஆட்சி அல்லாஹ்விற்குரியதே. அவன் உயிரையும் வழங்குகின்றான்; மரணத்தையும் கொடுக்கின்றான். மேலும் அல்லாஹ்வைத் தவிர உங்களுக்கு நண்பரோ உதவி செய்பவரோ வேறெவரும் இல்லை.
நபிக்கும், இடம் பெயர்ந்து சென்றவர்களுக்கும், அவர்களுள் ஒரு சாராரின் உள்ளங்கள் தடுமாற்றத்திற்கு உள்ளான பிறகு ஏற்பட்ட கடினமான வேளையில் அவரை பின் தொடர்ந்த உதவியாளர்களுக்கும் அல்லாஹ் பேரருள் செய்துள்ளான். பின்னர் அவன் அ(ந்தப் பலவீனமான)வர்களுக்கும் அருள் செய்தான். நிச்சயமாக அவன் (நம்பிக்கை கொண்ட) அவர்களை நேசிப்பவனும் (அவர்களுக்கு) மேன்மேலும் கருணை காட்டுபவனுமாவான்.
மேலும், பின்தங்கிவிட்ட அந்த மூவருக்கும்26 (அருள் செய்தான்). பூமி விரிவானதாக இருந்தும் கூட அவர்களுக்கு அது குறுகிவிட்டது. அவர்களின் உள்ளங்களும் அவர்களுக்கு இறுகி விட்டன. அவனிடம் திரும்புவதனைத் தவிர, அல்லாஹ்விடமிருந்து அடைக்கலம் எதுவுமில்லை என்று அவர்கள் நினைத்தனர். அப்போது அவர்களின் நிலையை கண்டு அவர்களும் கழிவிரக்கம் கொள்ள அல்லாஹ் அவர்களுக்கு அருள் செய்தான். நிச்சயமாக அல்லாஹ் மேன்மேலும் கழிவிரக்கத்தை ஏற்றுக் கொள்பவனும் மேன்மேலும் கருணை காட்டுபவனுமாவான். ரு14
நம்பிக்கையாளர்களே! அல்லாஹ்வுக்கு அஞ்சுங்கள். மேலும் உண்மையாளர்களுடன் இணைந்து கொள்ளுங்கள்.
மதீனா வாழ் மக்களும், அவர்களின் சுற்றுப்புறங்களில் வாழும் கிராம வாசிகளும் அல்லாஹ்வின் தூதரை(த் தனிமையாக) விட்டுத் தாங்கள் பின் தங்கிவிடுவதும், அவரது உயிரை விட தங்கள் உயிர்களுக்கு முதன்மை அளிப்பதும் அவர்களுக்கு ஏற்றதல்ல, ஏனெனில், அல்லாஹ்வின் வழியில் அவர்களுக்கு ஏற்படும் தாகம், களைப்பு, பசி ஆகிய எல்லாவற்றுக்கும், மேலும் நிராகரிப்பவர்களுக்கு கோபமூட்டும் வண்ணம் பூமியில் அவர்கள் அடியெடுத்து வைப்பதற்கும், பகைவர்களிடமிருந்து பெறும் துன்பங்களுக்கும் ஈடாக அவர்களுக்கு நற்செயல்களே எழுதப்படுகின்றன. நன்மை செய்பவர்களுக்குரிய நற்பலனை நிச்சயமாக அல்லாஹ் ஒரு போதும் வீணாக்க மாட்டான்.
அல்லாஹ்வின் பாதையில் அவர்கள் செய்கின்ற சிறிய அல்லது பெரிய செலவும், ஏதாவதொரு பள்ளத்தாக்கை அவர்கள் கடந்து செல்வதும் (அவர்களின் நற்செயல்களைச் சேர்ந்ததாக) எழுதப்படுகின்றன. அல்லாஹ் அவர்களின் செயல்களுக்கு (எல்லாவற்றையும் விட) மிக உயர்வான பிரதிபலனை வழங்குகிறான்.
நம்பிக்கை கொண்டவர்களெல்லாரும் (ஒன்று திரண்டு) புறப்படுவது அவர்களால் முடியாததாகும். அவர்களின் ஜமாஅத்திலிருந்து ஒரு சாரார், மார்க்கத்தை முழுமையாகக் கற்கவும் அவர்களிடம் திரும்பிவந்து (மார்க்கத்தைச் சரிவர பேணாதிருப்பது குறித்து) அவர்களை எச்சரிக்கை செய்வதற்கும் அவர்கள் ஏன் புறப்பட்டிருக்கக் கூடாது? ரு15
நம்பிக்கையாளர்களே! உங்கள் அருகில் வாழும் நிராகரிப்பவர்களுடன், அவர்கள் உங்களின் உறுதிப்பாட்டைக் கண்டுணரும் வண்ணம் நீங்கள் போரிடுங்கள். மேலும் அல்லாஹ் இறையச்சமுடையோருடன் இருக்கின்றான் என்பதை அறிந்து கொள்ளுங்கள்.
ஏதாவதொரு அதிகாரம் இறக்கப்படும் போதெல்லாம் இது உங்களுள் எவருடைய நம்பிக்கையை வளரச் செய்துள்ளது என்று கூறும் சிலர் அவர்களுள் உள்ளனர். ஆனால் நம்பிக்கையாளர்களின் நம்பிக்கையை இ(ந்த அதிகாரமான)து அதிகரித்து விட்டது. அவர்கள் மகிழ்ச்சியடைந்து கொண்டிருக்கின்றனர்.
உள்ளங்களில் நோய் உள்ளவர்களுக்கு, இ(ந்த அதிகாரமான)து அவர்களின் (பழைய) அழுக்குடன் மேலும் அழுக்கைச் சேர்க்கிறது. மேலும் அவர்கள் நிராகரிப்பவர்களாகவே மரணமடைவர்.
ஒவ்வொரு வருடமும் ஒருமுறை அல்லது இரு முறை அவர்கள் சோதனைக்கு உள்ளாவதை அவர்கள் காண்பதில்லையா? ஆயினும் அவர்கள் கழிவிரக்கம் கொள்வதுமில்லை; அறிவுரையினைப் பெறுவதுமில்லை.
ஓர் அதிகாரம் இறக்கப்படுகின்றபோது, எவராவது உங்களைப் பார்த்துக் கொண்டிருக்கின்றாரா என்று (கூறி)27 அவர்களுள் சிலர், சிலரைப் பார்க்கின்றனர். பின்னர் (அவையிலிருந்து) அவர்கள் திரும்பிச் செல்கின்றனர். அல்லாஹ் அவர்களின் உள்ளங்களைத் திருப்பிவிட்டான். ஏனென்றால் அவர்கள் புரிந்து கொள்ளாத மக்கள் ஆவர்.
(நம்பிக்கை கொண்டவர்களே!) உங்களிடம் உங்களிலிருந்தே ஒருவர் தூதராக வந்துள்ளார். உங்களுக்கேற்படும் துன்பம், அவருக்கு மிகுந்த வேதனையைக் கொடுக்கிறது. அவர் உங்கள் நலனில் மிகுந்த ஆர்வங்கொண்டவராயும், நம்பிக்கை கொண்டவர்களை நேசிப்பவராயும், அவர்களுக்கு மிக்க கருணை காட்டுபவராயுமிருக்கின்றார்.
அவர்கள் திரும்பிவிடுவார்களாயின், நீர் கூறுவீராக: அல்லாஹ் எனக்குப் போதுமானவன். அவனையன்றி வேறெதுவும் வணங்கத்தக்கதல்ல. நான் அவனிடமே நம்பிக்கை வைத்துள்ளேன். அவன் வல்லமை மிக்க அரியணையின் இறைவனாவான். ரு16
அளவற்ற அருளானனும், மேன்மேலும் கருணை காட்டுபவனுமாகிய அல்லாஹ்வின் பெயரால் (ஓதுகின்றேன்).
அலிஃப்  லாம் ரா (இந்த அதிகாரத்தின் வசனங்களாகிய) இவை முழுமையானதும் மிக நுட்பமான ஞானத்தைக் கொண்டதுமான வேத வசனங்களாகும்.
நீர் மக்களை அச்சமூட்டி எச்சரிப்பீராக. நம்பிக்கை கொண்டவர்களுக்கு அவர்களின் இறைவனிடம் உண்மையின் உயர்ந்த தகுதி உண்டு என நீர் அவர்களுக்கு நற்செய்தி வழங்குவீராக என்று நாம் அம்மக்களுள் ஒருவருக்கு வஹியறிவித்திருப்பது, மக்களுக்கு வியப்பாக உள்ளதா? நிராகரிப்பவர்கள் நிச்சயமாக இவர் தெளிவான மந்திரவாதி என்று கூறுகின்றனர்.
நிச்சயமாக உங்கள் இறைவன் வானங்களையும், பூமியையும் ஆறு காலக்கட்டங்களில் படைத்த அல்லாஹ்வேயாவான். பின்னர் அவன் அரியணையில் உறுதியாக நிலைகொண்டு எல்லாவற்றிற்கான ஏற்பாட்டையும் செய்கின்றான். அவனது அனுமதியின்றிப் பரிந்து பேசுபவர் எவருமில்லை. இத்தகு அல்லாஹ் (தான்), உங்கள் இறைவனாவான். எனவே நீங்கள் அவனையே வணங்குங்கள் (இவற்றிற்குப் பின்னரும்) நீங்கள் அறிவுரையைப் பெறமாட்டீர்களா?
அவனிடமே நீங்கள் எல்லாரும் திரும்பிச் செல்ல வேண்டியது உள்ளது. அல்லாஹ்வின் வாக்குறுதி உண்மையானது. நிச்சயமாக அவன் படைப்பை உருவாக்குகின்றான். பின்னர் நம்பிக்கை கொண்டு நற்செயல்கள் செய்தவர்களுக்கு, நேர்மையான கூலி வழங்குவதற்காக அதைத் திரும்பவும் செய்கின்றான். மேலும் நிராகரித்தவர்களுக்கு அவர்கள் நிராகரித்ததன் காரணமாக குடிப்பதற்குக் கொதிக்கும் நீரும் வேதனையளிக்கக் கூடிய தண்டனையும் கிடைக்கும்.
அவனே சூரியனைச் சுயமாக ஒளி தரக்கூடியதாகவும், சந்திரனைப் பிரகாசிக்கக் கூடியதாகவும் ஆக்கினான். மேலும் நீங்கள் வருடங்களின் எண்ணிக்கையையும் கணக்கையும் தெரிந்து கொள்வதற்காக ஒரு கணிப்பிற்கேற்ப அதற்கு நிலைகளை அமைத்தான். அல்லாஹ் இத(ன் அமைப்பி)னை உண்மையைக் கொண்டே படைத்துள்ளான். அவன் இந்த அடையாளங்களை அறிவுள்ள மக்களுக்குத் தெளிவாக விளக்குகின்றான்.
இரவும், பகலும் மாறி மாறி வருவதிலும், வானங்கள் பூமி ஆகியவற்றுள் அல்லாஹ் படைத்திருப்பதிலும், இறையச்சம் உடைய மக்களுக்கு உறுதியான அடையாளங்கள் இருக்கின்றன.
எம்மைச் சந்திப்பது குறித்து நம்பிக்கை இல்லாமல், இவ்வுலக வாழ்வில் திருப்தியடைந்து, அதனால் நிறைவு பெற்றவர்களும் எம்முடைய அடையாளங்களைப் பொருட்படுத்தாமளிருப்பவர்களுமாகிய.
இவர்களே, தங்கள் சம்பாத்தியத்தின் காரணமாக நெருப்பைத் தங்குமிடமாக்கிக் கொண்டவர்கள்.
நம்பிக்கை கொண்டு நற்செயல்கள் செய்பவர்களுக்கு, அவர்களின் இறைவன் அவர்களது நம்பிக்கையின் காரணமாக (வெற்றிக்குரிய) வழியினைக் காட்டுவான். அருட்குரிய சுவர்க்கங்களில், அவர்களின் கீழ் ஆறுகள் ஓடிக்கொண்டிருக்கும்.
அவற்றில், ‘அல்லாஹ்வே நீ தூயவன்’ என்பதே அவர்களின் வேண்டுதலாகும். மேலும் அவற்றில் அவர்கள் ஒருவருக்கொருவர் கூறும் வாழ்த்து (உங்களுக்கு என்றென்றும்) சாந்தி உண்டாவதாக என்பதே. மேலும் இறுதியாக அவர்களின் முழக்கம் எல்லா உலகங்களையும் படைத்துக் காத்தோம்பும் இறைவனாகிய அல்லாஹ்வுக்கே எல்லாப்புகழும் என்பதே. ரு1
மக்கள் செல்வத்தைப் பெற விரைவது போன்று, அல்லாஹ் அவர்களிடம் (அவர்களுடைய செயலின் விளைவாகிய) தீமையை விரைவாக வருமாறு செய்திருந்தால், அவர்களுக்கு அவர்களின் (வாழ்வு முடிவடையும்) காலம் முன்னரே முடிந்து போயிருக்கும். (ஆனால் நாம் அவ்வாறு செய்யவில்லையாதலால்), எம்மைச் சந்திப்பதில் நம்பிக்கை இல்லாதவர்களைத் தங்களின் வரம்பு மீறுதலில் தடுமாறிக் கொண்டிருக்கும்படி நாம் அவர்களை விட்டு வைக்கின்றோம்.
ஒரு மனிதனுக்கு ஏதாவதொருப் பெருந்துன்பம் ஏற்படும்போது அவன் ஒருக்கணித்து(ப் படுத்து)க் கொண்டோ, உட்கார்ந்து கொண்டோ, நின்று கொண்டோ நம்மை அழைக்கின்றான். பின்னர் நாம் அவனது துன்பத்தை அவனை விட்டும் நீக்கிவிட்டால், அவனுக்கு ஏற்பட்ட எந்த (ஒரு) துன்பத்தி(னை அகற்றுவத)ற்காகவும் அவன் நம்மை ஒருபோதும் அழைத்திராததைப் போன்று சென்று விடுகின்றான். இவ்வாறே வரம்பு மீறி நடப்பவர்களுக்கு அவர்கள் செய்து கொண்டிருப்பவை அழகுபடுத்திக் காட்டப்பட்டுள்ளன.
மெய்யாகவே நாம் உங்களுக்கு முன் பல சமுதாயங்களை, அவர்களிடம் அவர்களின் தூதர்கள் தெளிவான அடையாளங்களுடன் வந்திருந்தும் அவர்கள் அநீதி இழைத்தபோது அழித்துவிட்டோம். மேலும் அவர்கள் நம்பிக்கை கொள்ளவில்லை. குற்றமிழைக்கும் மக்களுக்கு இவ்வாறே நாம் கூலியினைக் கொடுக்கின்றோம்.
பிறகு நீங்கள் எவ்வாறு செயல்படுவீர்கள் என்பதனைக் காண்பதற்காக அவர்களுக்குப் பின் பூமியில் உங்களைப் பிரதிநிதிகளாக நாம் ஆக்கினோம்.
அவர்களுக்கு நம்முடைய தெளிவான வசனங்கள் ஓதிக்காட்டப்பட்டால் நம் சந்திப்பு பற்றி நம்பிக்கை இல்லாதவர்கள், (முஹம்மதே!) இது தவிர வேறொரு குர்ஆனை நீர் கொண்டுவாரும். அல்லது இதனை(யே சிறிது) மாற்றிவிடும் என்று கூறுகின்றனர். நீர் (அவர்களிடம்) கூறுவீராக, நானாக இதில் மாற்றம் (எதுவும்) செய்வதென்பது எனக்குத் தகாது. வஹீயின் மூலம் எனக்கு அறிவிக்கப்படுகின்றதையே நான் பின்பற்றுகின்றேன். நான் என் இறைவனுக்கு மாறு செய்தால் மகத்தான நாளின் தண்டனைக்கு நான் அஞ்சுகிறேன்.
மேலும் நீர் (அவர்களிடம்) கூறுவீராக: (வேறெதாவது போதிக்க) அல்லாஹ் நாடியிருந்தால், நான் இதனை உங்கள் முன் ஓதிக்காட்டியிருக்கமாட்டேன். அவன் இதனை உங்களுக்கு அறிவித்திருக்கவும் மாட்டான். நான் இதற்கு முன்னர் உங்களிடையே ஒரு நீண்ட வாழ்நாளைக் கழித்திருக்கின்றேனே, இதன் பிறகும் நீங்கள் ஏன் உணர்வதில்லை?
அல்லாஹ்வுக்கு எதிராகப் பொய்யை இட்டுக்கட்டுபவனை விடவும் அல்லது அவன் அடையாளங்களைப் பொய்யாக்குபவனை விடவும் பெரும் அநீதியிழைப்பவன் எவன்? நிச்சயமாக குற்றவாளிகள் ஒரு போதும் வெற்றி பெறுவதில்லை.
அவர்களுக்குத் தீங்கிழைக்கவோ அவர்களுக்கு நன்மையளிக்கவோ செய்யாததை அல்லாஹ்வுக்குப் பகரமாக அவர்கள் வணங்குகின்றனர். மேலும் ‘இவர்கள் எங்களுக்கு அல்லாஹ்விடம் பரிந்துரை செய்பவர்கள்’ எனக் கூறுகின்றனர். கூறுவீராக: வானங்களிலும் பூமியிலும் அவன் அறியாதவை குறித்து நீங்கள் அல்லாஹ்வுக்கு அறிவிக்கின்றீர்களா? அவன் தூயவன். அவர்கள் இணை வைப்பதை விட்டும் அவன் மிக்க உயர்ந்தவன்.
மேலும் மனித இனம் ஒரே கூட்டத்தினராக இருந்தனர். பின்னர் அவர்கள் தங்களுக்கிடையே கருத்து வேற்றுமை கொண்டனர். உம்முடைய இறைவனிடமிருந்து முன்னரே வந்துவிட்ட வாக்கு இல்லாதிருப்பின் அவர்கள் வேற்றுமை கொண்டிருந்தது குறித்து அவர்களுக்கிடையே தீர்ப்பு வழங்கப்பட்டிருக்கும்.
இ(த் தூது)வருக்கு அவருடைய இறைவனிடமிருந்து எந்த அடையாளமும் ஏன் இறக்கப்படவில்லை என்று அவர்கள் கூறுகின்றனர். எனவே நீர் (கூறுவீராக): மறைவானவை பற்றிய ஞானம் அல்லாஹ்வுக்கே உரியது. எனவே நீங்கள் (அதனை) எதிர்பார்த்திருங்கள், நானும் எதிர்பார்ப்பவர்களுள் ஒருவனாக உங்களுடன் இருக்கின்றேன். ரு2
மக்களுக்கேற்பட்ட துன்பத்திற்குப் பின்னர், அவர்களை நாம் (நமது) அருளினைச் சுவைக்கச் செய்தால், உடனே நம்முடைய அடையாளங்களின் நோக்கத்தை முறியடிக்கத் திட்டம் தீட்டுகின்றனர். நீர் (அவர்களிடம்) கூறுவீராக: அல்லாஹ் (அவர்களுக்கு எதிராக) திட்டம் தீட்டுவதில் மிக விரைவானவன். நீங்கள் தீட்டுகின்ற திட்டங்களை எமது தூதர்கள் (வானவர்கள்) பதிவு செய்து கொண்டேயிருக்கின்றனர்.
அ(ந்த இறை)வனே உங்களைத் தரையிலும் நீரிலும் பயணம் செல்ல வைக்கின்றான். எதுவரையெனில், நீங்கள் கப்பல்களில் (ஏறி) இருந்து அவர்களையும் ஏற்றிக்கொண்டு இனிய காற்றின் உதவியினால் அவை சென்று கொண்டும், அவர்கள் அவற்றைக்கண்டு மகிழ்ந்து கொண்டும் இருக்கின்ற போது, கடுங்காற்றொன்று அவற்றை நோக்கி வந்து எல்லாப் பக்கங்களிலிருந்தும் அவர்கள் மீது அலை அடித்தது. (அதனால்) தாங்கள் சூழ்ந்து கொள்ளப்பட்டதாக அவர்கள் எண்ணினர். அப்போது அவர்கள் தங்கள் கீழ்படிதலை அவனுக்கே அர்ப்பணித்தவர்களாய்: (இறைவா!) நீ எங்களை இ(ந்த ஆபத்)திலிருந்து காப்பாற்றினால் கட்டாயம் நாங்கள் (உனக்கு) நன்றி செலுத்துபவர்களாய் இருப்போம் என்று (கூறி) அல்லாஹ்வை அழைத்தனர்.
பின்னர் அவன் (இத்தண்டனையிலிருந்து) அவர்களை மீட்டதும் அவர்கள் பூமியில் நியாயமின்றி வரம்பு மீறத் தொடங்கிவிடுகின்றனர். மக்களே! நீங்கள் இவ்வுலகின் நிலையற்ற பொருள்களை மட்டும் விரும்புவது உங்கள் ஆன்மாக்களுக்கே எதிரானது. பின்னர் நம்மிடமே நீங்கள் திரும்பிவரவேண்டும். அப்போது நீங்கள் செய்து கொண்டிருந்தது பற்றி நாம் உங்களுக்கு தெரிவிப்போம்.
இவ்வுலக வாழ்க்கை, மேகத்திலிருந்து நாம் பொழியச் செய்யும் தண்ணீரைப் போன்றதாகும். இதன் பின்னர் மக்களும் கால்நடைகளும் உண்ணுகின்ற பூமியின் விளைச்சல், அத்துடன் கலந்து விடுகிறது. எதுவறையெனில் பூமி (அதன் மூலம்) தனது அணிகலன்களைப் பெற்று வனப்புடன் தோற்றமளிக்கிறது. மேலும் அதில் வாழ்பவர்கள் தாங்கள் (அதன் விளைச்சலை) ஒன்று திரட்டிக்கொள்ளத் தகுதி பெற்றதாக எண்ணுகின்றனர். அப்போது அதன் மீது இரவிலோ பகலிலோ நம்முடைய (ஆக்கினைப் பற்றிய) கட்டளை வருகிறது. நேற்று இவ்விடத்தில் (எதுவுமே) இல்லாதிருந்தது போன்று நாம் அதனை அறுவடை செய்த வயலைப்போல் ஆக்கிவிடுவோம். சிந்தித்து செயலாற்றுபவர்களுக்கு இவ்வாறே நாம் (நம்முடைய) வசனங்களை மிகத் தெளிவாக விளக்குகின்றோம்.
மேலும் அல்லாஹ் அமைதி இல்லத்திற்கு அழைகின்றான். மேலும் தான் வுரும்புவரை நேரான வழியில் நடத்திச் செல்கிறான்.
நற்செயல் செய்பவர்களுக்கு(க் கூலி) சிறந்ததாயும் (அருள்) மிகுதியாகவும் கிடைக்கும். அவர்கள் முகம் வாடவோ அவர்கள் இகழப்படவோ மாட்டார்கள். அவர்களே சொர்கத்திற்கு உரியவர்கள். அவர்கள் அதில் என்றென்றும் வாழ்ந்து வருவர்.
தீமைகளைச் செய்பவர்களுக்கு அதற்கு ஏற்ற தீமையே பிரதிபலனாகக் கிடைக்கும். அவர்களுக்கு இழிவு ஏற்படும். அல்லாஹ்வி(ன் தண்டனையி)லிருந்து அவர்களைக் காப்பாற்றுபவர் எவரும் இலர். அவர்களின் முகங்கள் இரவின் (பலவிதமான) இருளைக் கொண்ட துண்டுகளால் மூடப்பட்டிருப்பது போன்று (கருமை நிறமுள்ளவர்களாகக்) காணப்படுவர். அவர்கள் நெருப்பி(ல் வசிப்பத)ற்குரியவர்களாவர். அதில் அவர்கள் நெடுங்காலம் வாழ்வர்.
(மக்களே! ஒரு நாளை நினைத்துப் பாருங்கள்.) அந்த நாளில் அவர்களெல்லாரையும் நாம் ஒன்று திரட்டுவோம். பின்னர் இணைவைத்தவர்களிடம்: நீங்களும் உங்களால் இணையாக்கப்பட்டவர்களும் (அப்பால் சென்று) உங்கள் இடத்தில் நில்லுங்கள் என்று கூறுவோம். பின்னர் நாம் அவர்களை ஒருவரை விட்டு ஒருவரைப் பிரித்து(ம்) விடுவோம். அவர்களால் (இறைவனுக்கு) இணையாக்கப்பட்டவர்கள்: நீங்கள் எங்களை (ஒருபோதும்) வணங்கியதில்லை என்று கூறுவார்கள்.
உங்களுக்கும் எங்களுக்குமிடையில் சாட்சியாக அல்லாஹ்(வே) போதுமானவன். நாங்கள் உங்கள் வணக்கத்தைப் பற்றி முற்றிலும் தெரியாதவர்களாகவே இருந்தோம் (என்றும் கூறுவர்).
அப்போது அங்கு ஒவ்வொரு வரும் (தமக்காக) முன்பு பெற்றிருந்ததை உணர்வர். அவர்களின் உண்மையான எஜமானாகிய அல்லாஹ்விடம் அவர்கள் திரும்பக் கொண்டு செல்லப்படுவர். அவர்கள் (தாங்களாகவே) இட்டுக்கட்டிக் கூறியவை(யெல்லாம்) அவர்களை விட்டு மறைந்து விடும். ரு3
நீர் (அவர்களிடம்) கூறுவீராக: வானம், பூமி ஆகியவற்றிலிருந்து உங்களுக்கு உணவளிப்பது யார்? அல்லது காதுகளையும் கண்களையும் தனது பிடியில் வைப்பது யார்? மேலும் உயிரற்றதிலிருந்து உயிருள்ளதை வெளிப்படுத்துவதும், உயிருள்ளதிலிருந்து உயிரற்றதை வெளிப்படுத்துவதும் யார்? மேலும் (இந்தச்) செயல்களெல்லாவற்றிற்கான ஏற்பாட்டைச் செய்வதும் யார்? இதற்கு அவர்கள் கூறுவார்கள்: (அவ்வாறு செய்பவன்) அல்லாஹ்வே! அப்பொழுது நீர் (அவர்களிடம், அவ்வாறாயின்) நீங்கள் ஏன் இறைவனுக்கு அஞ்சமாட்டீர்கள்? என்று கூறுவீராக.
இத்தகையவனே உங்கள் உண்மையான இறைவனாகிய அல்லாஹ். எனவே உண்மையைத் தவிர எஞ்சியிருப்பது தெளிவான வழிகேடேயல்லாமல் வேறு எது? எனவே (நீங்களே சொல்லுங்கள்) நீங்கள் எவ்வாறு (பல்வேறு திசைகளின்பால்) திருப்பிவிடப்பட்டுக் கொண்டேயிருக்கின்றீகள்?
இவ்வாறே, கட்டுப்படாதவர்கள் நம்பிக்கை கொள்ளமாட்டார்கள் என்னும் உம்முடைய இறைவனின் வாக்கு, அவர்கள் மீது நிறைவேறிற்று.
நீர் (அவர்களிடம்) கூறுவீராக: முதன்முறையாகப் படைத்து, அதனைத் திரும்பவும் செய்கின்ற எவராவது (இறைவனுக்கு நிகராக ஏற்படுத்தும்) உங்கள் இணைகளுள் இருக்கின்றனரா? நீர் (அவர்களிடம்) கூறுவீராக: முதன்முறையாகப் படைத்து அதனைத் திரும்பவும் செய்கிறவன் அல்லாஹ் (மட்டும்) தான். எனவே, நீங்கள் எங்கே திருப்பப்படுகிறீர்கள்?
நீர் கூறுவீராக: உங்களால் (இறைவனுக்கு) இணையாக்கப்பட்டவர்களுள் உண்மையின்பால் வழிகாட்டுபவர் எவராவது இருக்கின்றாரா? நீர் கூறுவீராக: அல்லாஹ்(வே) உண்மையின்பால் வழிகாட்டுகின்ற (இறைவனாகிய) அவன், பின்பற்றப்படுவதற்கு மிகவும் உரிமை பெற்றவனா? அல்லது தமக்கு நேர்வழிகாட்டப்பட்டாலன்றி (தாமாக) நேர்வழியினைப்பெறாத ஒருவரா? உங்களுக்கு என்ன (நேர்ந்துவிட்டது)? நீங்கள் எவ்வாறு தீர்ப்புகள் வழங்குகின்றீர்கள்?
அவர்களுள் பெரும்பாலார் யூகத்தையே பின்பற்றுகிறார்கள். நிச்சயமாக யூகம் உண்மையின் இடத்தில் எந்த பலனும் அளிப்பதில்லை. அவர்கள் செய்து கொண்டிருப்பதனை நிச்சயமாக அல்லாஹ் நன்கு அறிகின்றான்.
இந்தக் குர்ஆன் அல்லாஹ் அல்லாத ஒருவரால் பொய்யாக இயற்றப்பட்டிருக்கவே இயலாது. மாறாக இது தனக்கு முன்னுள்ள (இறைவசனத்)தை மெய்ப்பிக்கின்றது. மேலும் (இறை) வேதத்தின் விளக்கமாக உள்ளது. இது எல்லா உலகங்களின் இறைவனிடமிருந்துள்ளதென்பதில் எந்த சந்தேகத்திற்கும் இடமில்லை.
அவர் (தாமாகவே) அதனை இயற்றியுள்ளார் என்று அவர்கள் கூறுகின்றனரா? நீர் (அவர்களிடம்) கூறுவீராக: நீங்கள் (இவ்வாறு கூறுவதில்) உண்மையாளர்களாயின், இத(ன் அதிகாரங்களுள் ஒன்றி)னைப் போன்ற ஏதாவதோர் அதிகாரத்தை(யாவது இயற்றி)க் கொண்டுவாருங்கள். மேலும் (உங்கள் உதவிக்காக) அல்லாஹ்வையன்றி உங்களால் (அழைக்க) முடிந்தவர்களை அழைத்துக்கொள்ளுங்கள்.
(ஆனால் அவர்களது இந்த எண்ணம் சரியானதன்று). மாறாக (உண்மையில்) அவர்கள் முழுமையாக அறிந்துகொள்ளாததும், அவர்களுக்கு இன்னும் விளக்கம் கிடைக்கப் பெறாததுமான ஒன்றை அவர்கள் பொய்யாக்குகின்றனர். இவர்களுக்கு முன்னிருந்தவர்களும் இவ்வாறே பொய்ப்படுத்தினர். எனவே தீங்கிழைப்போரின் முடிவு என்னவாயிற்று என்பதை நீர் காண்பீராக!
அவர்களுள் அதில் நம்பிக்கை கொள்பவர்கள் சிலர் இருக்கின்றனர். மேலும் அவர்களுள் இன்னுஞ்சிலர் அதில் நம்பிக்கை கொள்ளமாட்டார்கள். மேலும் உம்முடைய இறைவன் குழப்பம் விளைவிப்பவர்களை நன்கு அறிகின்றான். ரு4
அவர்கள் உம்மைப் பொய்ப்படுத்தினால், நீர் (அவர்களிடம்) கூறுவீராக: என் செயலுக்கு நானே பொறுப்பு, உங்கள் செயலுக்கு நீங்களே. நான் செய்கின்ற செயலி(ன் பொறுப்பி)லிருந்து நீங்கள் நீங்கியவர்களாவீர்கள். நீங்கள் செய்கின்ற செயலி(ன் பொறுப்பி)லிருந்து நான் நீங்கியவனாவேன்.
அவர்களுள் சிலர் உமக்குச் செவிசாய்க்கின்றனர். ஆனால் நீர் அந்த செவிடர்களை, அவர்கள் சிந்தித்துச் செயலாற்றாதவர்களாயிருந்தாலும் (உம்முடைய செய்தியினைக்) கேட்கச் செய்துவிடுவீரா?
மேலும் அவர்களுள் சிலர் உம்பக்கம் பார்க்கின்றனர். ஆனால் நீர் அந்த குருடர்களுக்கு, அவர்கள் அகப்பார்வையினைப் பெறாதவர்களாயிருந்தாலும் வழிகாட்டிவிடுவீரா?
நிச்சயமாக அல்லாஹ் சிறிதளவும் மக்களுக்கு அநீதி இழைப்பதில்லை. மாறாக, மக்கள் தமக்குத்தாமே அநீதி இழைத்துக் கொள்கின்றனர்.
மேலும் அவர்களெல்லாம் ஒன்று சேர்க்கப்படும் நாளில், அவர்கள் ஒரு நாளின் சிறிது நேரத்தைத் தவிர (இவ்வுலகில்) தங்காததைப் போல் (உணர்வார்கள்). ஒருவரையொருவர் தெரிந்துகொள்வர். அல்லாஹ்வின் சந்திப்பைப் பொய்யாக்கியோர் நிச்சயம் இழப்புக்கு ஆளாவர். மேலும் அவர்கள் நேர்வழி பெற்றவர்களாக இருக்கமாட்டார்கள்.
நாம் அவர்களுக்கு அளித்த எச்சரிக்கையின் ஒரு பகுதியினை (உம்முடைய வாழ்நாளிலேயே அனுப்பி) உமக்குக் காட்டினால் (நீரும் அதனைக் கண்டுகொள்வீர்). அல்லது நாம் உமக்கு (அந்த நேரத்திற்கு முன்னரே) மரணத்தை வழங்கினால் (இந்த மரணத்திற்குப் பின்னர் அதனைப் பற்றிய உண்மை உமக்குத் தெரிந்துவிடும்). எவ்வாறாயினும் அவர்கள் நம்மிடமே திரும்பிவரவேண்டும். மேலும் (அவர்களுக்கும் மறுமையில் அதனைப் பற்றிய உண்மை தெரிந்துவிடும்) அவர்கள் செய்வதைப்பற்றி அல்லாஹ் உற்று நோக்குபவனாவான்.
ஒவ்வொரு சமுதாயத்திற்கும் ஒரு தூதர் உண்டு. எனவே அவர்களின் தூதர் வரும்போது அவர்களுக்கிடையே நேர்மையுடன் தீர்ப்பு வழங்கப்படுகின்றது. மேலும் அவர்களுக்கு எந்த அநீதியும் இழைக்கப்படுவதில்லை.
மேலும் நீங்கள் உண்மையாளர்களாயின், இந்த வாக்குறுதி எப்போது (நிறைவேறும்) என்று அவர்கள் கூறுகின்றனர்.
நீர் கூறுவீராக: அல்லாஹ் நாடுவதன்றி, எனக்காக எந்தத் தீமையையோ நன்மையையோ செய்ய எனக்கு ஆற்றல் இல்லை. ஒவ்வொரு சமுதாயத்திற்கும் குறிப்பிட்ட காலம் நியமிக்கப்பட்டுள்ளது. அவர்களுக்குரிய காலம் வந்துவிட்டால், அதிலிருந்து ஒரு நொடிப்பொழுது பிந்தவோ, முந்தவோ முடியாது.
நீர் (அவர்களிடம்) கூறுவீராக: அவனுடைய தண்டனை இரவிலோ பகலிலோ உங்களிடம் வந்தால் குற்றவாளிகள் இயன்ற அளவு விரைந்தாலும் அதிலிருந்து எவ்வாறு தப்புவர்?
பின்னர் அது வந்துவிடும்பொழுதா நீங்கள் அதில் நம்பிக்கை கொள்வீர்கள்? (அப்பொழுது உங்களிடம்) இவ்வாறு கூறப்படும்: என்ன! (நம்பிக்கை கொள்வது) இப்போதுதானா? ஆனால் நீங்களோ (இதுவரை) விரைவில் அது வந்துவிட வேண்டுமென்று கேட்டுக்கொண்டேயிருந்தீர்கள்.
பின்னர் அநீதி இழைத்தவர்களிடம் (இப்பொழுது) நீங்கள் நிலையான தண்டனையைச் சுவையுங்கள் என்று கூறப்படும். நீங்கள் சம்பாதித்தற்காக அன்றி வேறெதற்காகவும் நீங்கள் தண்டிக்கப்படுகிறீர்களா? (என்றும் கூறப்படும்).
அது உண்மைதானா என்று அவர்கள் உம்மிடம் வினவுகின்றனர். நீர் (அவர்களிடம்) கூறுவீராக: ஆம், என் இறைவன் மேல் ஆணை! நிச்சயமாக அது முற்றிலும் உண்மையே. மேலும் (இறைவனை அவ்வாறு செய்வதிலிருந்து) உங்களால் செயலிழக்கச் செய்யமுடியாது. ரு5
அநீதி இழைத்துக் கொண்ட ஒவ்வொருவரும் பூமியிலுள்ளவையெல்லாம் பெற்றிருந்தால் அவர் அதனை நிச்சயமாகத் தனக்கு ஈடாகக் கொடுத்திருப்பார். அவர்கள் தண்டனையைக் காணும்போது (தங்கள்) வெட்கத்தை மறைப்பார்கள். அவர்களுக்கிடையே நேர்மையுடன் தீர்ப்பு வழங்கப்படும். மேலும் அவர்களுக்கு (எந்த) அநீதியும் இழைக்கப்படமாட்டாது.
கவனமாகக் கேளுங்கள், வானங்களிலும், பூமியிலுமுள்ளவை எல்லாம் நிச்சயமாக அல்லாஹ்வுக்கே உரியன. நன்றாகக் கேளுங்கள், நிச்சயமாக அல்லாஹ்வின் வாக்குறுதி உண்மையானது. ஆனால் அவர்களுள் பெரும்பாலார் அறிவதில்லை.
உயிரை வழங்குபவனும், மரணத்தைக் கொடுப்பவனும் அவனே. அவனிடமே நீங்கள் திரும்பக் கொண்டு செல்லப்படுவீர்கள்.
மக்களே! நிச்சயமாக உங்கள் இறைவனிடமிருந்து உங்களிடம் அறிவுரை வந்துவிட்டது. அது நெஞ்சங்களிலுள்ள (நோய்கள் எல்லா)வற்றிற்கு(ம்) குணம் (அளிக்கக்கூடியது) ஆகவும், நம்பிக்கை கொண்டவர்களுக்கு நேர்வழியாகவும் அருளாகவும் உள்ளது.
நீர் கூறுவீராக! (இவையெல்லாம்) அல்லாஹ்வின் அருளையும், அவனது கருணையையும் கொண்டுள்ளவையே. ஆகவே அவர்கள் இதனைக் கொண்டே மகிழ்ச்சி கொண்டாட வேண்டும். அவர்கள் சேர்த்துக் கொண்டிருப்பதைவிட இ(ந்த அருட்கொடையான)து மிகச் சிறந்ததாகும்.
நீர் கூறுவீராக! அல்லாஹ் உங்களுக்காக உணவை இறக்கியதையும், பின்னர் நீங்கள் அதில் (சிலவற்றைக்) கூடாதவையாகவும் (மற்றுஞ் சிலவற்றை) அனுமதிக்கப்பட்டவையாகவும், ஆக்கிக் கொண்டதையும் பற்றி நீங்கள் (எப்போதாவது சிந்தித்துப்) பார்த்தீர்களா? நீர் கூறுவீராக! அல்லாஹ் உங்களுக்கு (இதற்கான) அனுமதியினை வழங்கியுள்ளானா? அல்லது நீங்கள் அல்லாஹ்வின் மீது (பொய்யை) இட்டுக்கட்டுகிறீர்களா?
அல்லாஹ்வின் மீது பொய்யைப் புனைந்து கூறுபவர்கள், மறுமை நாளைக் குறித்து என்ன நினைக்கின்றனர்? நிச்சயமாக அல்லாஹ் மக்களுக்கு அருள் செய்பவனாவான். ஆனால் அவர்களுள் பெரும்பாலார் நன்றி செலுத்துவதில்லை. ரு6
நீங்கள் எந்த வேலையில் ஈடுபட்டிருந்த போதிலும், திருக்குர்ஆனின் எந்தப் பகுதியை ஓதியபோதிலும், அல்லது ஏதாவது ஒரு பணியை (நீங்கள் அணைவரும்) செய்தபோதிலும் நீங்கள் அதில் மூழ்கியிருக்கும் நேரத்தில் நாம் உங்களைக் கவனித்துக் கொண்டிருக்கிறோம் மேலும் அணுவளவு பொருள்கூட பூமியிலோ, வானிலோ உம் இறைவனுக்கு மறைந்ததாக இல்லை. அதைவிடச் சிறிதோ பெரிதோ யாவும் தெளிவானதொரு நூலில் (பதிவாகி) இருக்கிறது.
கவனமாகக் கேளுங்கள், அல்லாஹ்வின் நேசர்களுக்கு எந்தப்பயமும் ஏற்படாது; அவர்கள் கவலையடையவுமாட்டார்கள்.
அவர்கள் நம்பிக்கை கொண்டு (எப்போதும்) இறைவனுக்கு அஞ்சுபவர்களாயிருக்கின்றனர்.
அவர்களுக்கு இவ்வுலக வாழ்க்கையிலும், மறுமையிலும் (இறைவனிடமிருந்து) நற்செய்தி உள்ளது. அல்லாஹ்வின் திருவசனங்களில் எந்த மாற்றமும் இல்லை. அந்த மாபெரும் வெற்றி இதுவேயாகும்.
அவர்களின் கூற்று உங்களைக் கவலையடையச் செய்ய வேண்டாம். நிச்சயமாக எல்லா (வெற்றியும்) கண்ணியமும் அல்லாஹ்வுக்கே உரியது. அவன் நன்கு கேட்பவனும் நன்கு அறிபவனுமாவான்.
கவனமாகக் கேளுங்கள், வானங்களிலும், பூமியிலும் உள்ளவையெல்லாம் அல்லாஹ்வுக்கே உரியன. அல்லாஹ்வையன்றி (மற்றவற்றை) அழைப்பவர்கள் (உண்மையில்) இணைவைக்கப்படுபவற்றைப் பின்பற்றுவதில்லை; அவர்கள் ஊகத்தையே பின்பற்றுகின்றனர். அவர்கள் செய்வது கற்பனையன்றி வேறில்லை.
அவனே இரவை உங்களுக்காக நீங்கள் அதில் ஒய்வு பெறுவதற்காக ஆக்கினான். பகலை (வேலை செய்வதற்காக) ஒளிமிக்கதாகவும் ஆக்கினான். (இறைத்தூதை) கேட்பவர்களுக்கு, நிச்சயமாக இதில் பல்வேறு அடையாளங்கள் உள்ளன.
அல்லாஹ் (தனக்கு) ஒரு மகனை ஏற்படுத்திக்கொண்டான் என அவர்கள் கூறுகின்றனர். (ஆனால்) அவன் தூய்மையானவன். அவன் தன்னிறைவு பெற்றவன். வானங்களிலும், பூமியிலும் உள்ளவை (யெல்லாம்) அவனுக்கே உரியன. இ(ந்)த (வாதத்தி)ற்கு உங்களிடம் எந்தச் சான்றும் இல்லை. நீங்கள் தெரியாத ஒன்றை அல்லாஹ்வைக் குறித்துக் கூறுகின்றீர்களா?
நீர் (அவர்களிடம்) அல்லாஹ் மீது பொய்யைப் புனைந்து கூறுபவர்கள் ஒருபோதும் வெற்றி பெறுவதில்லை என்று கூறுவீராக.
இவ்வுலகில் (அவர்களுக்கு) தற்காலிகப் பயன் (மட்டுமே) உள்ளது. பின்னர் அவர்கள் நம்மிடமே திரும்பவும் வரவேண்டும். இதன் பின்னர், அவர்கள் (தொடர்ந்து) நிராகரித்துக் கொண்டிருந்ததனால், நாம் அவர்களைக் கடினமான தண்டனையைச் சுவைக்கச் செய்வோம். ரு 7
நீர் அவர்களுக்கு நூஹின் செய்தியினை எடுத்துரைப்பீராக, அதாவது அவர் தமது சமுதாயத்தினரிடம் இவ்வாறு கூறினார்: என் சமுதாயத்தினரே! என்னுடைய தகுதியும் நான் அல்லாஹ்வின் அடையாளங்களால் (உங்கள் கடமையை) நினைவூட்டுவதும் உங்களுக்கு வெறுப்பாக இருந்தால், (ஒன்றை நினைவில் கொள்ளுங்கள்) நான் அல்லாஹ்விடமே நம்பிக்கை வைத்துள்ளேன். எனவே நீங்கள் உங்கள் திட்டங்களையும் (நீங்கள் இறைவனுக்கு நிகராக வைத்துள்ள) உங்கள் இணைகளையும் ஒன்றுதிரட்டிக் கொள்ளுங்கள். உங்கள் செயல் திட்டம் உங்களுக்கு (எந்த வகையிலும்) ஐயத்திற்குரியதாக இருக்கவேண்டாம். பின்னர் அதனை எனக்கெதிராகச் செயல்படுத்துங்கள். எனக்கு காலக்கெடுவும் அளிக்கவேண்டாம்.
இதன் பின்னரும் நீங்கள் புறக்கணித்து விடுவீர்களாயின், (நினைவில் கொள்ளுங்கள்) நான் உங்களிடம் எந்தக் கூலியையும் கேட்கவில்லை. எனக்குரிய கூலி அல்லாஹ்விடமேயன்றி வேறெவரிடத்திலுமில்லை. நான் (அவனுக்கு) முழுமையாகக் கட்டுப்பட்டு நடப்பவர்களைச் சார்ந்தவனாக இருக்கவேண்டுமென்று எனக்குக் கட்டளையிடப்பட்டுள்ளது.
ஆனால் அவர்கள் அவரைப் பொய்ப்படுத்தினர். அப்போது நாம் அவரையும், அவருடன் கப்பலில் இருந்தவர்களையும் காப்பாற்றினோம். மேலும் அவர்களை நாம் பிரதிநிதிகளாக ஆக்கினோம். மேலும், நம்முடைய அடையாளங்களைப் பொய்ப்படுத்தியவர்களை நாம் மூழ்கடித்துவிட்டோம். எனவே எச்சரிக்கப்பட்டவர்களின் முடிவு எவ்வாறு ஆயிற்று என்பதனைப் பாருங்கள்.
அவருக்குப் பின்னர், நாம் (மேலும் பல) தூதர்களை அவ(ரவ)ருடைய சமுதாயத்தினரிடம் அனுப்பினோம். அ(த் தூது)வர்கள், அவர்களிடம் மிகத் தெளிவான அடையாளங்களைக் கொண்டுவந்தனர். ஆனால் அவர்கள் ஏற்கெனவே அதனைப் பொய்ப்படுத்திவிட்டதனால் (அதனிடத்து) நம்பிக்கை கொள்ளவில்லை. இவ்வாறே நாம் வரம்பு மீறி நடப்பவர்களின் உள்ளங்களில் முத்திரையிடுகிறோம்.
அவர்களுக்குப் பின்னர் நாம் மூஸாவையும், ஹாரூனையும் நம்முடைய அடையாளங்களுடன், ஃபிர்அவ்னிடமும் அவனுடைய (சமுதாயத்) தலைவர்களிடமும் அனுப்பினோம். ஆனால் அவர்கள் பெருமையடித்தனர். அவர்கள் (ஏற்கெனவே) குற்றமிழைக்கும் ஒரு சமுதாயத்தினராக இருந்தனர்.
பின்னர் நம்மிடமிருந்து அவர்களிடம் உண்மை வந்தபோது நிச்சயமாக இது ஒரு தெளிவான சூனியமாகும் என்று அவர்கள் கூறிவிட்டனர்.
(இதற்கு) மூஸா (அவர்களிடம்) உண்மை உங்களிடம் வந்திருக்கும் இந்த நேரத்தில், நீங்கள் அதனைக் குறித்து (அவ்வாறு) கூறுகின்றீர்களா? இது சூனியமா(க இருக்க முடியுமா)? ஆனால், சூனியக்காரர்கள் வெற்றியடைவதில்லை என்று கூறினார்.
இதற்கு அவர்கள்: நாங்கள் எம் மூதாதையர்கள் பின்பற்றக் கண்டத்திலிருந்து எங்களை விலக்கிவிடுவதற்காகவும், உங்கள் இருவருக்கும் நாட்டில் பெருமை கிடைப்பதற்காகவுமா நீர் எங்களிடம் வந்தீர்? ஆனால் நாங்கள் உங்கள் இருவரிடத்து ஒருபோதும் நம்பிக்கை கொள்ளமாட்டோம் என்றனர்.
மேலும் ஃபிர்அவ்ன்: முழுமையான, புலமை பெற்ற மந்திரவாதிகளையெல்லாம் நீங்கள் என்னிடம் கொண்டு வாருங்கள் என்று (தனது மக்களிடம்) கூறினான்.
எனவே மந்திரவாதிகள் வந்த போது, மூஸா அவர்களிடம்: நீங்கள் எறியப் போவதை எறியுங்கள் என்றார்.
ஆகவே அவர்கள் (எறிய வேண்டியவற்றை) எறிந்தபோது மூஸா இவ்வாறு கூறினார். நீங்கள் கொண்டுவந்திருப்பது ஏமாற்றக் கூடியதேயாகும். நிச்சயமாக அல்லாஹ் அதனை அழித்துவிடுவான். குழப்பம் விளைவிப்பவர்களின் செயல்களை அல்லாஹ் ஒருபோதும் வெற்றிபெறவிடுவதில்லை.
குற்றமிழைப்போர் வெறுத்தபோதிலும் அல்லாஹ் தன் வாக்குகளால் உண்மையினை நிலைநாட்டுகின்றான். ரு8
அவ்வாறிருந்தும் அவருடைய சமுதயாத்திலுள்ள சில வாலிபர்களைத் தவிர, மற்றவர்கள் தம்மை ஃபிர்அவ்னும் அவனுடைய (சமுதாயத்) தலைவர்களும் துன்புறுத்துவார்கள் என்ற அச்சத்தினால் மூஸா மீது நம்பிக்கை கொள்ளவில்லை. நிச்சயமாக ஃபிர்அவ்ன் அந்த நாட்டில் கொடுங்கோலனாக இருந்தான். மேலும் அவன் நிச்சயமாக வரம்பு மீறி நடப்பவர்களைச் சார்ந்தவனாகவுமிருந்தான்.
மூஸா (தமது சமுதாயத்தினரிடம்) என் சமுதாயத்தினரே! நீங்கள் அல்லாஹ்விடம் நம்பிக்கை கொள்பவர்களாயிருந்தால், நீங்கள் (உண்மையில்) கட்டுப்படுபவர்களாயின், அவனிடமே நம்பிக்கை வையுங்கள் என்றார்.
இதற்கு அவர்கள் இவ்வாறு கூறினர்: நாங்கள் எங்கள் அல்லாஹ்விடமே நம்பிக்கை வைத்துள்ளோம். எங்கள் இறைவா! அநீதி இழைகின்ற மக்களுக்கு எங்களை ஒரு சோதனையாக ஆக்காதிருப்பாயாக.
மேலும் உன்னருளின் மூலம், நிராகரிக்கின்ற மக்களி(ன் கொடுமையி)லிருந்து எங்களைக் காப்பாற்றுவாயாக.
நாம் மூஸாவுக்கும் அவருடைய சகோதரருக்கும் இவ்வாறு வஹி அறிவித்தோம்: நீங்கள் இருவரும் உங்கள் சமுதாயத்தினருக்காக எகிப்தில் வீடுகளை அமைத்துக் கொள்ளுங்கள். நீங்களெல்லாரும் உங்கள் வீடுகளை ஒன்றுக்கொன்று எதிரும்புதிருமாக இருக்குமாறு அமைத்துக்கொள்ளுங்கள். மேலும் (அவற்றில்) மிகச் சிறந்த முறையில் தொழுகையினை நிறைவேற்றிக் கொண்டிருங்கள். மேலும் (மூஸாவே) நீர் நம்பிக்கை கொண்டவர்களுக்கு (வெற்றியினைப் பற்றிய) நற்செய்தியினை வழங்குவீராக (என்றும் வஹீ அறிவித்தோம்).
மேலும் மூஸா கூறினார்: எங்கள் இறைவா! நீ ஃபிர்அவ்னுக்கும் அவனுடைய சமுதாயத் தலைவர்களுக்கும் (இந்த) உலக வாழ்க்கையில் அலங்காரத்தையும் செல்வங்களையும் வழங்கியுள்ளாய், ஆனால், எங்கள் இறைவா! அதன் விளைவாக அவர்கள் உன்னுடைய வழியிலிருந்து (மக்களைத்) தவறச் செய்கின்றனர். எனவே நீ அவர்களின் செல்வங்களை அழித்து விடுவாயாக. அவர்களின் உள்ளங்கள் மீதும் தண்டனை அளிப்பாயாக. ஏனெனில் வேதனையளிக்ககூடிய தண்டனையைக் காணாதவரை அவர்கள் நம்பிக்கை கொள்ளமாட்டார்கள்.
(அல்லாஹ்) கூறினான்: உங்கள் இருவருடைய பிரார்த்தனை ஏற்றுக்கொள்ளப்பட்டு விட்டது. எனவே நீங்களிருவரும் உறுதியாக நிலைத்திருங்கள். மேலும் அறிவற்றவர்களின் வழியை ஒருபோதும் பின்பற்றாதீர்கள்.
நாம் இஸ்ராயீலின் மக்களைக் கடலைக் கடக்க வைத்தோம். ஃபிர்அவ்னும் அவனுடைய படைகளும், கிளர்ச்சியாளர்களாயும், வரம்பு மீறுபவர்களாயும்  அவர்களைப் பின்தொடர்ந்து சென்றனர். மூழ்கிவிடும் ஆபத்து அவனுக்கு(ம் அவனுடைய படைகளுக்கும்) நேரிட்டபோது அவன் கூறினான்: இஸ்ராயீலின் மக்கள் நம்பிக்கை கொண்டிருக்கின்ற அவனையன்றி வேறெதுவும் வணக்கதிற்குரியதல்லவென்று நான் நம்பிக்கை கொள்கிறேன். நான் கட்டுப்பட்டு நடப்பவர்களைச் சேர்ந்தவர்களுள் ஒருவனாக இருக்கின்றேன்.
(அதற்கு நாம் கூறினோம்:) நீ முன்னர் கட்டுப்படாதவனாய் இருந்திருந்தும், குழப்பம் விளைவிப்போரில் ஒருவனாய் இருந்தும், இப்பொழுதுதானா (நம்பிக்கை கொள்கிறாய்)?
எனவே உனக்குப் பிறகு வரப்போகிறவர்களுக்கு, நீ ஓர் அடையாளமாக இருப்பதற்காக இப்பொழுது நாம் உன்னை உன்னுடைய உடலளவில் காப்பாற்றுகிறோம். மேலும் நிச்சயமாக மக்களுள் பெரும்பாலார் நம்முடைய அடையாளங்களைப் பற்றி கவனமற்றவர்களாக இருக்கின்றனர்.
நிச்சயமாக நாம் இஸ்ராயீலின் மக்களுக்கு (எல்லா வகையிலும்) சிறப்பிற்குரிய இடத்தை வழங்கினோம். (எல்லா வகையிலும்) தூய்மையான (விருப்பத்திற்குரிய) பொருள்களை(யும்) அவர்களுக்கு வழங்கினோம். பின்னர் அவர்களிடம் சரியான ஞானம் வந்துவிட்ட அந்த நேரம்வரை அவர்கள் (எதிலும்) கருத்துவேறுபாடு கொள்ளவில்லை. அவர்கள் இப்பொழுது கருத்துவேறுபாடு கொண்டிருப்பது குறித்து நிச்சயமாக உம்முடைய இறைவன் அவர்களுக்கிடையே மறுமைநாளில் தீர்ப்பு வழங்குவான்.
பின்னர் (குர்ஆனைப் படிப்பவரான) நீர், உமக்கு நாம் இறக்கியது குறித்து ஏதாவது ஐயத்திற்குள்ளானால் உமக்கு முன்னர் இந்த வேதத்தைப் படித்துக் கொண்டிருப்போரிடம் கேளும். நிச்சயமாக முழுமையான (ஓர்) உண்மை உம்முடைய இறைவனிடமிருந்து உம்மிடம் வந்துள்ளது. எனவே நீர் ஐயங்கொள்பவர்களைச் சார்ந்தவராகிவிடவேண்டாம்.
மேலும் அல்லாஹ்வின் அடையாளங்களைப் பொய்ப்படுத்தியவர்களைச் சார்ந்தவராக நீர் ஒருபோதும் ஆகிவிடவேண்டாம். இல்லையேல் நீர் நஷ்டவாளிகளைச் சார்ந்தவராகி விடுவீர்.
எவர்களைக் குறித்து உம்முடைய இறைவன் (இடமிருந்து தண்டனை பற்றிய) தீர்ப்பு வந்துவிட்டதோ அவர்கள் ஒருபோதும் நம்பிக்கை கொள்ளமாட்டார்கள்.
வேதனைக்குரிய ஆக்கினையை அவர்கள் காணும் வரை எல்லா அடையாளங்களும் அவர்களிடம் வந்து விட்டாலும் சரியே (அவர்கள் நம்பிக்கை கொள்ளமாட்டார்கள்).
யூனுஸுடைய சமுதாயம் தமது நம்பிக்கையை கொண்டு பயன் அடைந்தது போன்று, ஏனைய நாட்டவர்கள் (முழுவதும்) ஏன் நம்பிக்கை கொள்ளவில்லை? (யூனுஸுடைய சமுதாய மக்களாகிய) அவர்கள் நம்பிக்கை கொண்டபோது, நாம் அவர்களிடமிருந்து இவ்வுலக வாழ்க்கையிலேயே இழிவிற்குரிய தண்டனையை அகற்றிவிட்டோம். அவர்களுக்குச் சிறிது காலம் வரை (எல்லாவகையான) பொருட்களையும் வழங்கினோம்.
உமது இறைவன் (கட்டாயமாக) விரும்பியிருந்தால் பூமியிலுள்ளவர்கள் எல்லாருமே ஒன்றாக நம்பிக்கை கொண்டிருப்பர். (எனவே இறைவனே கட்டாயப்படுத்தாதிருக்கும் போது) மக்கள் நம்பிக்கை கொள்வதற்காக நீர் அவர்களைக் கட்டாயப்படுத்துவீரா?
அல்லாஹ்வின் அனுமதியின்றி எந்த ஆன்மாவாலும் நம்பிக்கை கொள்ள இயலாது. அறிவைப் பெற்றிருந்தும், அதனால் சிந்தித்துச் செயல்படாதவர்களிடத்து அவன் தனது கோபத்தை இறக்குகின்றான்.
நீர் (அவர்களிடம்): நீங்கள் வானங்களிலும் பூமியிலும் (நிகழ்ந்துக்கொண்டு) இருப்பது என்னவென்று (சிந்தித்துப்) பாருங்கள் என்று கூறுவீராக. ஆனால் எவ்வகையான அடையாளங்களும், எச்சரிக்கைகளும் நம்பிக்கை கொள்ளாத மக்களுக்கு எப்பயனும் அளிக்காது.
பின்னர் அவர்கள் தங்களுக்கு முன்னர் சென்று விட்டவர்களின் (தண்டனை) நாட்களைப் போன்ற நாட்களைத் தவிர வேறெதனை எதிர்ப்பார்த்துக் கொண்டிருக்கின்றனர்? நீர் அவர்களிடம் கூறுவீராக: நீங்கள் எதிர்பார்த்திருங்கள், நிச்சயமாக நானும் உங்களுடன் எதிர்பார்ப்பவர்களுள் ஒருவனாக இருகின்றேன்.
பின்னர் நாம் நம்முடைய தூதர்களையும், அவர்களிடத்து நம்பிக்கை கொண்டவர்களெல்லாரையும் காப்பாற்றுவோம். இவ்வாறே (எப்போதும் நடைப்பெறுகிறது). நாம் நம்பிக்கை கொண்டவர்களைக் காப்பாற்றுவதைக் கடமையாக கொண்டுள்ளோம். ரு10
நீர் கூறுவீராக: மக்களே! நீங்கள் என்னுடைய மார்க்கத்தைப் பற்றி ஏதேனும் ஐயம் கொண்டிருப்பின் (ஒன்றைக் கேட்டுக்கொள்ளுங்கள்:) அல்லாஹ்வையன்றி, நீங்கள் வணங்குபவர்களை நான் வணங்குவதில்லை. மாறாக, நான் உங்களுக்கு மரணத்தையளிப்பவனாகிய அல்லாஹ்வை வணங்குகின்றேன். நான் நம்பிக்கை கொண்டிருப்பவர்களைச் சேர்ந்தவனாக விளங்கவேண்டுமென்று எனக்கு கட்டளையிடப்பட்டுள்ளது.
மேலும், (பின்வரும் இறைக்கட்டளைகளை நான் எடுத்துரைக்க வேண்டுமென்றும் எனக்கு கட்டளையிடப்பட்டுள்ளது). நீர் முற்றிலும் (அல்லாஹ்வின்பால்) சாய்ந்தவராய், நம்பிக்கைகளை உமது உறுதியான குறிக்கோளாக்கிக் கொள்க. நீர் ஒருபோதும் இணைவைப்பவர்களைச் சேர்ந்தவராகி விடவேண்டாம்.
மேலும், அல்லாஹ்வையன்றி உமக்கு பயன் அளிக்காததும், தீங்கிழைக்காததுமான எதையும் நீர் அழைக்க வேண்டாம். நீர் (அவ்வாறு) செய்தால், அந்நிலையில் நிச்சயமாக நீர் அநீதி இழைப்பவர்களைச் சேர்ந்தவராவீர்.
மேலும், அல்லாஹ் உமக்கு ஏதாவதொரு துன்பத்தைக் கொடுத்தால் அதனை அகற்றுபவர் அவனையன்றி வேறெவருமில்லை. அவன் உமக்கு ஏதாவதொரு நன்மையினை நாடினால், அவனுடைய அருளைத் தடுத்து நிறுத்துபவர் எவருமில்லை. அவன் தன் அடியார்களுள் தான் விரும்புபவருக்கு(த் தன் அருளை) வழங்குகின்றான். மேலும் அவன் மிக அதிகமாக மன்னிப்பவனும், மேன்மேலும் கருணைக்காட்டுபவனுமவான்.
நீர் (அவர்களிடம்) கூறுவீராக: மக்களே! உங்களிடம் உங்கள் இறைவனிடமிருந்து உண்மை வந்துவிட்டது. எனவே நேர்வழியினைப் பின்பற்றுபவர் தமக்காகவே பின்பற்றுகின்றார். (இந்த வழியிலிருந்து) தவறி விடுகின்றவர் தமக்கு எதிராகவே தவறுகின்றார். மேலும் நான் உங்களுக்குப் பொறுப்பாளியல்லன்.
உமக்கு அருளப்படுகின்ற இறையறிவிப்பை நீர் பின்பற்றுவீராக. மேலும் அல்லாஹ் தீர்ப்பு வழங்கும் வரை பொறுமையை மேற்கொள்வீராக. மேலும் தீர்ப்பு வழங்குபவர்களுள் சிறந்தவன் அவனே. ரு11
அளவற்ற அருளாளனும் மேன்மேலும் கருணைகாட்டுபவனுமாகிய அல்லாஹ்வின் பெயரால் (ஓதுகின்றேன்).
அலிஃப் லாம் ரா 1(இது) உறுதி வாய்ந்த வசனங்களைக் கொண்ட ஒரு வேதமாகும். மேலும் அவை , மிக நுட்பமான ஞானமுள்ளவனும் நன்கு அறிந்தவனுமான (இறை) வனிடமிருந்து மிகத் தெளிவாக விளக்கப்பட்டுள்ளவையாகும் .
(இதன் போதனையானது) நீங்கள் அல்லாஹ்வையன்றி (வேறெதையும்) வணங்காதீர்கள். நிச்சயமாக நான் அவன் புறமிருந்து உங்களை எச்சரிப்பவனாகவும் நற்செய்தி கூறுபவனாகவும் வந்துள்ளேன்.
மேலும் நீங்கள் உங்கள் இறைவனிடம் பாவமன்னிப்புக் கோரி அவன் பக்கம் திரும்புங்கள் . ( அவ்வாறாயின் ) அவன் உங்களுக்கு, குறிப்பிட்ட ஒரு காலம் வரை அழகிய பொருளை வழங்குவான். மேலும் அருளுக்குரிய ஒவ்வொருவருக்கும் தன் அருளை வழங்குவான் .பின்னர் நீங்கள் புறக்கணித்து விட்டால் , நிச்சயமாக நான் உங்களுக்குப் பெருந்தண்டனைக்குரிய ஒரு நாளைக் குறித்து அஞ்சுகின்றேன்.
நீங்கள் திரும்ப வேண்டியது அல்லாஹ்விடமே . அவன் எல்லாவற்றிற்கும் முழுமையான ஆற்றல் பெற்றவனாவான்.
கவனமாகக் கேளுங்கள். நிச்சயமாக, அவர்கள் அவனிடமிருந்து (தீய எண்ணங்களை) மறைத்துக் கொள்வதற்காகத் தங்கள் நெஞ்சங்களைத் திருப்பிக் கொள்கின்றனர். கவனமாகக் கேளுங்கள். அவர்கள் தங்கள் ஆடைகளைக் கொண்டு மூடிக் கொள்ளும் போது (கூட) அவர்கள் மறைப்பதனையும் , அவர்கள் வெளியிடுவதனையும் அவன் அறிகின்றான் . நிச்சயமாக அவன், நெஞ்சங்களிலுள்ளவற்றை அறிபவனாக இருக்கின்றான்.
பூமியில் உள்ள எல்லா உயிரினத்திற்கும் உணவளிப்பது அல்லாஹ்வின் பொறுப்பில் உள்ளது. மேலும் அதன் தற்காலிகமானதும் நிரந்தரமானதுமான தங்குமிடத்தை 2 அவன் அறிகின்றான் . (இவை) எல்லாம் தெளிவான ஒரு நூலில் (பதிவாகி ) உள்ளன.
வானங்களையும், பூமியையும் அவனே ஆறு கால கட்டங்களில் படைத்தான். மேலும் அவனுடைய அரியணை 3 நீரின் மீது உள்ளது. உங்களுள் எவருடைய செயல்கள் மிகச் சிறந்தவை என அவன் உங்களைச் சோதிப்பதற்காக (இவற்றைப் படைத்தான்) . மேலும் நீர் (அவர்களிடம்) மரணத்திற்குப் பின்னர் நீங்கள் நிச்சயமாக எழுப்பப்படுவீர்கள் என்று கூறினால் இது தெளிவான ஓர் ஏமாற்றே ஆகும் என்று நிராகரிப்போர் நிச்சயமாக க் கூறுவர்.
ஒரு குறிப்பிட்ட காலம் வரை அவர்களை விட்டு அத்தண்டனையை நாம் பிற்படுத்தினால் , அதனைத் தடுத்துக் கொண்டிருப்பது யாது என்று அவர்கள் கட்டாயம் கூறுவார்கள் என்பது உறுதி . கவனமாகக் கேட்டுக் கொள்ளுங்கள் ! அது அவர்களிடம் வரும் நாளில், அவர்களை விட்டும் அது அகற்றப்படமாட்டாது. அவர்கள் ஏளனம் செய்து கொண்டிருந்த (தன் தண்டனையான) து அவர்களைச் சூழ்ந்து கொள்ளும். ரு1
நம்மிடமிருந்து ( ஏதாவதொரு) அருளை மனிதன் சுவைத்துப் பார்க்குமாறு நாம் செய்து , பின்னர் நாம் அதனை அவனிடமிருந்து அகற்றிவிட்டால் , அவன் முற்றிலும் நம்பிக்கையிழந்தவனாகவும் ,அருளை மறுப்பவனாகவும் ஆகி விடுகின்றான் .
மேலும் அவனுக்கேற்பட்ட துன்பத்திற்குப்பின்னர், நாம் அவனை ஏதாவதொரு (பெரும்) அருட்கொடையைச் சுவைக்கச் செய்தால் (இப்பொழுது) என் துன்பங்கள் (எல்லாம்) என்னைவிட்டும் நீங்கிவிட்டனவென்று அவன் கூறுகின்றான். நிச்சயமாக, அவன் மிகுந்த பெருமை கொண்டவனாகவும், ஆணவம் மிகுந்தவனாகவும் இருக்கின்றான்.
ஆயினும் பொறுமையினை மேற்கொண்டு நற்செயல்கள் செய்வோருக்கு , மன்னிப்பும் பெரும் கூலியும் ( விதிக்கப்பட்டு) உள்ளன.
உமக்கு வஹீயின் மூலம் அறிவிக்கப்பட்டதன் ஒரு சிறு பகுதியினை (மக்களுக்கு எட்ட வைக்காது) ஒருவேளை நீர் விட்டுவிடுவதற்கு ஆயத்தமாகி விடலாம் . (என்று நிராகரிப்பவர்கள் வீண் நம்பிக்கை வைத்துள்ளனர்) . இவருக்கு ஏதாவதொரு கருவூலம் ஏன் இறக்கப்படவில்லை அல்லது இவருடன் ஏதாவதொரு வானவர் (ஏன்) வரவில்லை என்ற அவர்களின் ஆட்சேபணையின் காரணத்தால் உமது உள்ளம் (ஒருவேளை) துன்பமடையலாம் (என்றும் அவர்கள் எதிர்பார்க்கின்றனர்). நீர் ஓர் எச்சரிப்பவரேயாவீர் . மேலும் அல்லாஹ் எல்லாவற்றிற்கும் பாதுகாவலனாவான் .
அவர் இந்த வேதத்தை இட்டுக் கட்டியுள்ளார் என்று அவர்கள் கூறுகின்றனரா ? நீர் ( அவர்களிடம்) கூறுவீராக : (இவ்வாறு கூறுவதில்) நீங்கள் உண்மையாளர்களாயின் , நீங்களும் இதனைப் போன்ற பத்து அதிகாரங்களை (நீங்களாகவே) இயற்றிக் கொண்டு வாருங்கள் .மேலும் (உங்கள் உதவிக்காக) அல்லாஹ்வையன்றி உங்களால் (அழைக்க) முடிந்தவர்களை அழைத்துக் கொள்ளுங்கள்.
எனவே, உங்கள் வார்த்தைகளை அவர்கள் ஏற்றுக் கொள்ளவில்லையாயின் , அல்லாஹ்வின் (தனிப்பட்ட) ஞானத்தினால் இது இறக்கப்பட்டுள்ளது என்றும், அவனையன்றி வேறெவரும் வணக்கத்திற்குரியவர் இல்லையென்றும் அறிந்து கொள்ளுங்கள். எனவே நீங்கள் முழுமையாகக் கட்டுப்பட்டு நடப்பீர்களா ? இல்லையா ?
இவ்வுலக வாழ்க்கையையும் அதன் அலங்காரத்தையும் விரும்புவோருக்கு , நாம் அவர்களின் செயல்(களுக்குரிய பலன்) களை இவ்வுலகிலேயே முழுமையாகக் கொடுத்து விடுவோம். அவர்களுக்கு இதில் குறைவாகக் கொடுக்கப்படமாட்டாது.
இத்தகையோருக்கு மறுமையில் (நரக) நெருப்பைத் தவிர வேறொன்றுமில்லை. அவர்கள் இ(ந்)த (உலக வாழ்வி)ற்காகச் செய்தது அதில் 4 முற்றிலும் பயனற்றதாய்விடும் .அவர்கள் செய்து கொண்டிருப்பதும் வீணாகிவிடும் .
எனவே தம் இறைவனிடமிருந்து மிகத் தெளிவானதொரு சான்றைப் பெற்றவரும் 5 தமது உண்மைத் தன்மையை உறுதிப்படுத்தி இறைவனிடமிருந்து தம்மைத் தொடர்ந்து வரும் ஒரு சாட்சியை 6 உடையவரும் , (அக்கால) மக்களுக்கு வழிகாட்டுதலாகவும் கருணையாகவும் இருந்த மூஸாவின் வேதம் (சாட்சியாக) கொண்டவருமான ஒருவர் எவ்வாறு பொய்வாதி ஆவார் ? (இவற்றில் கவனம் செலுத்தும்) அவர்களே , அவரிடத்து நம்பிக்கை கொள்வார்கள். (அவருடைய) கோத்திரத்தாருள் அவரை மறுப்பவர்களுக்கு வாக்களிக்கப்பட்ட இடம் நரகமாகும் .எனவே (செவியேற்பவரே !) நீர் அதனைப் பற்றி எவ்வித ஐயத்திற்கும் ஆளாக வேண்டாம். நிச்சயமாக இது உம்முடைய இறைவனிடமிருந்துள்ள உண்மையாகும். ஆனால் மக்களில் பெரும்பாலார் நம்பிக்கை கொள்வதில்லை.
அல்லாஹ்வின் மீது பொய்யைப் புனைந்து கூறுபவனைவிட மிக்க அநீதி இழைப்பவன் எவன் ? இத்தகையோர் தம் இறைவன் முன் கொண்டு வந்து நிறுத்தப்படுவர் . இவர்களே தங்கள் இறைவன் மீது பொய்யைப் புனைந்து கூறினர் என்று சாட்சியமளிப்பவர்கள் (எல்லாரும்) கூறுவர் . கவனமாகக் கேளுங்கள் : அல்லாஹ்வின் சாபம் அநீதியிழைப்பவர்கள் மீது உண்டாகும்.
அவர்கள் அல்லாஹ்வின் வழியிலிருந்து (மக்களை) தடுத்து நிறுத்துவார்கள்.மேலும் அதனை கோணலாக்க விரும்புகின்றனர். மேலும் மறுமையை மறுப்பவர்கள் இவர்களே .
இவர்களால் பூமியில் (இறைத் திட்டங்களை) செயலிழக்கச் செய்ய முடியாது. இவர்களுக்கு அல்லாஹ்வையன்றி நண்பர்கள் எவரும் இருப்பதுமில்லை. இவர்களுக்கு இருமடங்கு தண்டனை வழங்கப்படும். (அதாவது இவ்வுலகிலும், மறு உலகிலும் தண்டனை வழங்கப்படும்). இவர்களால் (சிறிதும்) கேட்கவும் முடியாது, பார்க்கவும் முடியாது.
தங்களையே நஷ்டத்திற்குள்ளாக்கிக் கொண்டவர்கள் இவர்களே . அவர்கள் இட்டுக்கட்டிக் கூறியவையும் அவர்களி(ன் பிடியி)லிருந்து தப்பிச் சென்று விடும் .
இவர்களே மறுமையில் (மற்றெல்லாரையும் விட) மிகவும் நஷ்டத்திற்குரியவர்கள் என்பது உறுதி .
நம்பிக்கை கொண்டு நற்செயல்களைச் செய்து , தம் இறைவனிடம் பணிந்து நடப்பவர்கள் நிச்சயமாக சுவர்க்கத்தில் வாழ்பவர்களாவர் . அவர்கள் அதில் என்றென்றும் வாழ்ந்து வருவர் .
இவ்விரு சாராரின் நிலை குருடர், செவிடர், நன்றாகப் பார்ப்பவர், நன்றாகக் கேட்பவர் ஆகியவர்(களின் நிலை) களைப் போன்றது. இவ்விருவரின் நிலைமை சமமானதா ? இவ்வாறிருந்தும் நீங்கள் உணர்ந்து கொள்வதில்லையா ? ரு2.
நாம் நூஹை அவருடைய சமுதாயத்தினரிடம் அனுப்பினோம்.(அவர் இவ்வாறு கூறினார் :) நான் உங்களுக்கு (மிக)த் தெளிவான எச்சரிக்கையாளனாக உள்ளேன் .
நீங்கள் அல்லாஹ்வையன்றி வேறெதனையும் வணங்க கூடாது . நிச்சயமாக உங்களுக்கு வேதனை தரக்கூடிய நாளின் ஆக்கினை குறித்து நான் அஞ்சுகின்றேன் (என்றும் கூறினார்).
இதற்கு அவருடைய சமுதாயத்தினருள் (அவரை ) நிராகரித்த பெரியவர்கள் (அவரிடம்) : நாங்கள் உம்மை எங்களைப் போன்ற ஒரு மனிதராகவே அன்றிக் காணவில்லை .மேலும் எங்களுள் வெளிப்படையில் அடிமட்டத்திலுள்ளவர்களைத் தவிர வேறெவரும் உம்மைப் பின்பற்றியதை நாங்கள் காணவில்லை. மேலும் எங்களைவிட உம்மிடம் எச்சிறப்பையும் நாங்கள் காணவில்லை. மாறாக உங்களைப் பொய்யர்களென்றே நாங்கள் நம்புகிறோம் .
அவர் கூறினார் : என் சமுதாயத்தினரே ! ( நீங்களே) சொல்லுங்கள். நான் என் இறைவனிடமிருந்து (வந்து)ள்ள தெளிவான ஒரு சான்றில் இருக்க, மேலும் அவன் தன்னிடமிருந்து தனது (மாபெரும்) ஓர் அருளை எனக்கு வழங்கியும் இருக்க, அது உங்களுக்கு ஐயத்திற்குரியதாகவும் இருக்கிறதென்றால் ( உங்கள் நிலை என்னவாகும் ? )அதை நீங்கள் வெறுப்பவர்களாக இருக்கின்ற நிலையில் அதை ஏற்றுக் கொள்ளுமாறு நாங்கள் உங்களைக் கட்டாயப்படுத்துவோமா ? 7
என் சமுதாயத்தினரே ! நான் இதற்காக உங்களிடம் பொருள் எதுவும் கேட்பதில்லை. எனக்குரிய நற்பலன் அல்லாஹ்வையன்றி வேறெவரிடத்திலுமில்லை. நம்பிக்கை கொண்டவர்களை நான் ஒரு போதும் விரட்டி விட மாட்டேன். நிச்சயமாக அவர்கள் தங்கள் இறைவனைச் சந்திக்கக் கூடியவர்களாவர் .ஆனால் உங்களை அறிவற்ற மக்களாக நான் காண்கிறேன்.
என் சமுதாயத்தினரே ! நான் அவர்களை விரட்டி விட்டால் அல்லாஹ்விடமிருந்து எனக்கு உதவி செய்பவர் எவர் ? இவ்வாறிருந்தும் நீங்கள் உணர்ந்து கொள்வதில்லையா ?
அல்லாஹ்வின் கருவூலங்கள் என்னிடமுள்ளனவென்றோ , மறைவானதை நான் அறிவேன் என்றோ நான் உங்களிடம் கூறுவதில்லை . மேலும் நான் வானவராக இருக்கிறேன் என்றும் நான் கூறுவதில்லை. உங்கள் கண்கள் எவர்களை இழிவாக காண்கின்றனவோ , அவர்களைக் குறித்து , அல்லாஹ் அவர்களுக்கு (ஒரு போதும்) எந்த நன்மையையும் வழங்கமாட்டான் என்றும் நான் கூறுவதில்லை. அவர்களின் உள்ளங்களிலுள்ளதை அல்லாஹ் (தான் எல்லாவற்றையும் விட) நன்கு அறிகின்றான். நீங்கள் கூறுவது போன்று நானும் கூறினால் நிச்சயமாக நான் அநீதியிழைப்பவர்களைச் சேர்ந்தவனாகிவிடுவேன் .
அவர்கள் கூறினர் : நூஹே ! நீர் எங்களுடன் வாதம் செய்து விட்டீர் . ஆம், நன்றாகவே வாதம் செய்து விட்டீர் .எனவே நீர் உண்மையாளர்களைச் சேர்ந்தவராக இருப்பின் எ(ந்)த (ஆக்கி)னைப் பற்றி நீர் எங்களைப் பயமுறுத்துகின்றீரோ அதனை எங்களிடம் கொண்டு வாரும் .
அவர் கூறினார் : அல்லாஹ் நாடினால் அவனே அதனை உங்களிடம் கொண்டு வருவான் .மேலும் (அவனை) உங்களால் செயலிழக்கச் செய்ய முடியாது.
நான் உங்களுக்கு அன்பான முறையில் அறிவுறுத்த நாடினாலும், நீங்கள் வழிதவறியவர்களாகவே இருக்க அல்லாஹ் முடிவு செய்தால் , என் அறிவுரை உங்களுக்கு எப்பலனும் அளிக்காது. அவனே உங்கள் இறைவன். அவனிடமே நீங்கள் திருப்பப்படுவீர்கள் .
இதனை அவர் இட்டுக்கட்டிக் கூறியுள்ளார் என்று அவர்கள் கூறுகின்றனரா ? நீர் (அவர்களிடம்) கூறுவீராக : நானாக இதனை இட்டுக்கட்டிக் கூறியிருந்தால் என் குற்றம் எனக்கே சாரும் . நீங்கள் செய்கின்ற (எல்லாக்) குற்றங்களிலிருந்தும் நான் விலகியவனாவேன் . ரு3
மேலும் நூஹூக்கு வஹியறிவிக்கப்பட்டது. ( ஏற்கனவே) நம்பிக்கை கொண்டவர்களைத் தவிர உம்முடைய சமுதாயத்தினருள் வேறெவரும் (உம்மீது) ஒருபோதும் நம்பிக்கை கொள்ள மாட்டார்கள். எனவே அவர்கள் செய்து கொண்டிருப்பவை குறித்து நீர் வருந்த வேண்டாம்.
நீர் நம்முடைய கண்முன்னால் நம்முடைய வஹி (மூலம் அறிவிக்கப்பட்ட கட்டளை ) க்கு ஏற்ப கப்பல் ஒன்றைக் கட்டுவீராக . அநீதி இழைத்தவர்களைக் குறித்து நீர் என்னிடம் (எதுவும்) பேசாதிருப்பீராக . நிச்சயமாக அவர்கள் மூழ்கடிக்கப்படுவர் .
அவர் (நம்முடைய கட்டளைக்கேற்ப ) கப்பலைச் செய்யத் தொடங்கினார். அவருடைய சமுதாயத் தலைவர்கள், அவரைக் கடந்து சென்றபோதெல்லாம் , அவர்கள் அவரைப் பார்த்து ஏளனம் செய்தனர். (இதற்கு) அவர் (அவர்களிடம் இவ்வாறு) கூறினார் . நீங்கள் எங்களைப் பார்த்து நகைத்தால் , (இன்று) நீங்கள் (எங்களைப் பார்த்து) நகைப்பதைப் போன்று (நாளை) நாங்களும் உங்களைப் பார்த்து நகைப்போம்.
பின்னர் எவருக்கு இழிவுபடுத்தக்கூடிய தண்டனை வருகிறது என்பதையும், எவருக்கு நிலையான தண்டனை இறங்குகிறது என்பதையும் நீங்கள் விரைவில் அறிவீர்கள் .
இறுதியில் எமது கட்டளை வந்து நீரூற்றுக்கள் பெருக்கெடுத்து ஓடிய போது, நாம் இவ்வாறு கூறினோம் .(உயிரினங்களுள்) ஒவ்வொரு வகைக்கும் ஆணும், பெண்ணுமாக இரண்டையும், (அழிந்து விடவேண்டுமென்று) முன்னரே கூறப்பட்டவர்களைத் தவிர உம்முடைய குடும்பத்தினரையும் , நம்பிக்கை கொண்டவர்களையும் அதில் ( கப்பலில்) ஏற்றிக் கொள்வீராக . மேலும் ஒருசிலரைத் தவிர மற்றவர்கள் அவர்களுடன் நம்பிக்கை கொள்ளவில்லை .
இதற்கேற்ப (வெள்ளப்பெருக்கு வந்தபோது) அவர் (தம்மைச் சேர்ந்தவர்களிடம் இவ்வாறு) கூறினார் : இதில் ஏறிக் கொள்ளுங்கள். இது செல்வதும் சென்றடைவதும் அல்லாஹ்வின் பெயரால் ( அருளால்) ஆகும். நிச்சயமாக என் இறைவன் மிக்க மன்னிப்போனும் , மேன்மேலும் கருணைகாட்டுபவனுமாவான் .
அது மலைகளைப் போன்ற (உயரமான) அலைகளுக்கிடையே அவர்களைக் கொண்டு சென்றது. (அதே வேளையில்) தனித்து நின்று விட்ட தன் மகனை நோக்கி நூஹ் கூறினார் : என் மகனே , எங்களுடன் நீயும் ஏறிக் கொள் . நிராகரிப்பாளர்களுடன் சேர்ந்திருக்காதே ( என்றார்).
(இதற்கு) அவன் : நான் இப்பொழுது இந்த வெள்ளத்திலிருந்து என்னைக் காப்பாற்றும் ஏதாவதொரு மலையைச் சென்றடைந்து தங்கிக் கொள்வேன் என்றான் . (அதற்கு) அவர், அல்லாஹ்வின் (ஆக்கினையைப் பற்றிய) கட்டளையிலிருந்து , அவனே எவருக்காவது கருணை காட்டினாலன்றி இன்று எவருக்கும் புகலிடம் இல்லை என்றார் . அப்போது ஓர் அலை அவ்விருவருக்குமிடையே குறுக்கிட்டது. அவன் மூழ்கடிக்கப்பட்டவர்களுள் ஒருவனாகிவிட்டான் .
இதற்குப் பின்னர், பூமியே ! நீ ( இப்பொழுது) உன் தண்ணீரை விழுங்கி விடு என்றும், வானமே ! நீ (இப்பொழுது மழை பொழிவதை) நிறுத்திக் கொள் என்றும் கூறப்பட்டது. (அப்போது) தண்ணீர் ஈர்க்கப்பட்டு விட்டது. காரியம் முடிவுக்குக் கொண்டுவரப்பட்டது. அது (கப்பல்) ஜூதி (மலை)யின் மீது 8 தங்கிற்று. (தண்டனை வழங்குவதற்கு நியமிக்கப்பட்ட வானவரகளே ) அநீதியிழைக்கும் மக்களுக்கு அழிவை விதித்து விடுங்கள் என்று கூறப்பட்டது.
நூஹ் தம்முடைய இறைவனை அழைத்து : என் இறைவா ! நிச்சயமாக என் மகன் என் குடும்பத்தைச் சேர்ந்தவன் . மேலும் உன் வாக்குறுதி (யும்) மிக்க உண்மையானதே . தீர்ப்பு வழங்குபவர்களிலெல்லாம் சிறந்த தீர்ப்பு வழங்குபவன் நீயே என்றார் .
(அதற்கு இறைவன்) : நூஹே ! அவன் ஒருபோதும் உம்முடைய குடும்பத்தைச் சேர்ந்தவனல்லன் . ஏனென்றால், நிச்சயமாக அவன் நேர்மையற்ற செயல் உடையவன் . எனவே, நீர் அறியாத தைப் பற்றி நீர் என்னிடம் கேட்காதீர் . அறிவற்றவர்களைச் சேர்ந்தவராகிவிட வேண்டாம் என்று நான் உமக்கு அறிவுரை கூறுகிறேன் என்றான்.
(அப்பொழுது நூஹ்): என் இறைவா ! எனக்கு உண்மையான ஞானம் கிடைக்கப் பெறாதவற்றைக் குறித்து, உன்னிடம் கேட்பதிலிருந்து நான் உன்னிடம் அடைக்கலம் தேடுகின்றேன் . ( எனது சென்ற கால கவனக்குறைவை ) மன்னித்து எனக்கு கருணை காட்டவில்லையாயின் , நான் நஷ்டவாளர்களைச் சார்ந்தவனாகி விடுவேன் என்றார் .
(இதற்கு, அவரிடம் இவ்வாறு) கூறப்பட்டது : நூஹே ! உமக்கும் உம்மைச் சார்ந்த சமுதாயங்களுக்கும் 9 எம்மிடமிருந்து (வழங்கப் பெற்று) ள்ள சாந்தியுடனும், அருள்களுடனும் நீர் பயணத்தை மேற்கொள்வீராக .10 ( அவர்களுள்) சில வகுப்பினர்களுக்குக் கட்டாயம் நாம் (உலகின் தற்காலிகமான) பொருள்களை வழங்குவோம் .(ஆனால்) பின்னர் அவர்களுக்கு எம்மிடமிருந்து வேதனையளிக்கக்கூடிய தண்டனை கிடைக்கும்.
இது11 மறைவான பெரும் செய்திகளைச் சேர்ந்தது. இதை நாம் உமக்கு வஹி (மூலம்) அறிவிக்கின்றோம் . இவற்றை இதற்கு முன்னர் நீரும் உம்முடைய சமுதாயத்தினரும் தெரிந்திருக்கவில்லை. எனவே, நீர் பொறுமையைக் கடைப்பிடிப்பீராக . ஏனெனில், நிச்சயமாக (நல்ல) முடிவு இறையச்சமுடையோருக்கே . ரு4
ஆது  சமுதாயத்தினரிடம் (நாம்) அவர்களின் சகோதரர் ஹூதை (அனுப்பினோம்) . அவர் (அவர்களிடம்) இவ்வாறு கூறினார். என் சமுதாயத்தினரே ! நீங்கள் அல்லாஹ்வை வணங்குங்கள் . அவனையன்றி உங்களுக்கு வேறு வணக்கத்திற்குரியவன் இல்லை. ( அவனுக்கு இணைகளை ஏற்படுத்துவதில்) நீங்கள் பொய்யைப் புனைந்து கூறுபவர்களேயாவீர்.
என் சமுதாயத்தினரே ! நான் இதற்காக உங்களிடம் எந்தக் கூலியும் கேட்கவில்லை. எனக்குரிய நற்பலன் , என்னை உருவாக்கியவனிடமே உள்ளது. ( இவ்வாறிருந்தும்) நீங்கள் சிந்தித்துச் செயல்பட வேண்டாமா ?
என் சமுதாயத்தினரே ! நீங்கள் உங்கள் இறைவனிடம் பாவமன்னிப்புக் கேளுங்கள் . பின்னர் அவன் பக்கம் (முழுமையாகத்) திரும்பிவிடுங்கள் . இதன் விளைவாக அவன் உங்களுக்கு நன்றாக மழை பொழியக்கூடிய மேகத்தை அனுப்புவான் . உங்களுக்கு மேன்மேலும் வலிமையினை வழங்குவான் . நீங்கள் குற்றவாளிகளாகி (அவனிடமிருந்து) திரும்பி விடாதீர்கள்.
(இதற்கு) அவர்கள் கூறினார்கள்: ஹூதே ! நீர் ( உம்முடைய வாதத்திற்கு) தெளிவான எந்தச் சான்றையும் எங்களிடம் கொண்டு வரவில்லை . உம்முடைய கூற்றினால் (மட்டும்) நாங்கள் எங்கள் கடவுள்களை விடப்போவதில்லை . நாங்கள் உம்மீது நம்பிக்கை கொள்ளவுமாட்டோம் .
எங்களுடைய ஏதாவதொரு தெய்வம், இழிவுபடுத்துவதற்காக உம்மைத் தாக்கியுள்ளது என்பதைத் தவிர (வேறெதனையும்) நாங்கள் சொல்வதற்கில்லை. (இதற்கு) அவர் இவ்வாறு கூறினார் : நீங்கள் அவனைத்தவிர (அல்லாஹ்வுக்கு) இணையாக ஆக்கிக் கொள்வதிலிருந்து நான் விலகியுள்ளேன்  என்பதற்கு அல்லாஹ்வை நான் சாட்சியாக்குகின்றேன் . நீங்களும் (அதற்குச்) சாட்சியாக இருங்கள்.
நீங்களெல்லாரும் சேர்ந்து எனக்கெதிராகத் திட்டம் தீட்டுங்கள் .எனக்குக் காலக்கெடு (சிறிதும்)  அளிக்க வேண்டாம்.
என்னுடைய இறைவனும், உங்களுடைய இறைவனுமாகிய அல்லாஹ்விடமே நான் நம்பிக்கை வைத்துள்ளேன் .(பூமியில்) இயங்கும் எல்லா உயிரினங்களின் முன் குடுமியும் அவன் பிடியில் இருக்கிறது. நிச்சயமாக என் இறைவன் (தன்னையே நம்பி இருப்போருக்கு உதவுவதற்காக) நேரான வழியில் உள்ளான்.
நீங்கள் என்னைப் புறக்கணித்து விடுவீர்களாயின் (இதில் எனக்கொன்றும் நஷ்டமில்லை. ஏனெனில்) எ(ந்தப்  போ) தனை (யை)க்   கொண்டு நான் உங்களிடம் அனுப்பப்பட்டேனோ , அதனை நான் உங்களுக்கு எட்டவைத்து விட்டேன். (நீங்கள் புறக்கணித்து விட்டால்) என் இறைவன் உங்கள் இடத்தில் வேறொரு சமுதாயத்தினரை உருவாக்குவான் . உங்களால் அவனுக்கு எந்தத் தீங்கும் இருக்க முடியாது. நிச்சயமாக என் இறைவன் எல்லாவற்றையும் பாதுகாப்பவனாவான் .
(தண்டனையைப் பற்றிய) எமது கட்டளை வந்த போது, நாம் ஹூதையும் அவருடன் நம்பிக்கை கொண்டிருந்தவர்களையும் எம்முடைய (தனிப்பட்ட) அருளைக் கொண்டு காப்பாற்றினோம் . மேலும் நாம் அவர்களைக் கடினமான ஒரு தண்டனையிலிருந்து காப்பாற்றினோம் .
மேலும் இவர்களே ஆது  ( சமுதாயத்தினர்) . இவர்கள் தங்கள் இறைவனின் அடையாளங்களை மறுத்து, அவனுடைய தூதர்களுக்குக் கட்டுப்படாதிருந்தனர் . மேலும் அவர்கள் (உண்மையின்) எல்லாக் கொடிய எதிரிகளின் கட்டளைகளையும் பின்பற்றிக் கொண்டிருந்தனர்.
இவ்வுலகிலும் , மறுமை நாளிலும் சாபம் அவர்களைப் பின்தொடர்ந்தது. கவனமாகக் கேளுங்கள். நிச்சயமாக ஆது  சமுதாயத்தினர் தங்கள் இறைவனை மறுத்தனர். கவனமாகக் கேளுங்கள். ஹூதின் சமுதாயத்தினராகிய ஆதுக்கு அழிவு விதிக்கப்பட்டுள்ளது. ரு5.
ஸமூது சமுதாயத்தினரிடம் (நாம்) அவர்களின் சகோதரர் ஸாலிஹை அனுப்பினோம். அவர் (அவர்களிடம் இவ்வாறு) கூறினார் : என் சமுதாயத்தினரே ! நீங்கள் அல்லாஹ்வை வணங்குங்கள் . அவனையன்றி உங்களுக்கு வணக்கத்துக்குரியவன் வேறெவனுமில்லை. அவனே உங்களைப் பூமியிலிருந்து எழுப்பினான். அதில் உங்களை வாழச் செய்தான். எனவே நீங்கள் அவனிடம் பாவமன்னிப்புக் கோருங்கள். அவன் பக்கம் முழுமையாகத் திரும்பி விடுங்கள். நிச்சயமாக என் இறைவன் அருகிலுள்ளவனும் ( வேண்டுதல்களுக்குப்) பதிலளிப்பவனுமாவான் .
(இதற்கு) அவர்கள் கூறினர்: ஸாலிஹே! இதற்கு முன்னர் நீர் எங்களிடையே நம்பிக்கைக்கு உரியவராய் விளங்கினீர். (இப்பொழுது) நீர் எங்கள் மூதாதையர்கள் வணங்கி வந்ததை நாங்கள் வணங்கக் கூடாதென்று எங்களைத் தடுக்கின்றீரோ? நீர் எங்களை எதன்பால் அழைக்கின்றீரோ, அது குறித்து நாங்கள் அமைதியைக் குலைக்கும் ஐயத்திற்குள்ளாகியிருக்கிறோம் .
அவர் கூறினார் : என் சமுதாயத்தினரே ! நீங்களே கூறுங்கள். (என் வாதத்தின் அடிப்படையை ) நான் என் இறைவனிடமிருந்து (வந்து) ள்ள தெளிவான ஒரு சான்றில் அமைத்து இருக்க, மேலும் அவன் தன்னிடமிருந்து தனது ( மாபெரும்) ஓர் அருளை எனக்கு வழங்கியும் இருக்க, நான் அவனுக்கு மாறு செய்தால் அல்லாஹ்விற்குப் பகரமாக எவர் எனக்கு உதவி செய்வார் ? எனவே நீங்கள் என்னை அழிவிற்காளாக்குவதைத் தவிர வேறெதனையும் எனக்கு அதிகப்படுத்தி விடமாட்டீர்கள் .
என் சமுதாயத்தினரே ! இது அல்லாஹ்வின் பெண் ஒட்டகம்.12 . உங்களுக்கு (இது) ஓர் அடையாளமாகும். எனவே அல்லாஹ்வின் பூமியில் மேய்ந்து வருமாறு நீங்கள் இதனைச் ( சுதந்திரமாக) விட்டு விடுங்கள். இதற்கு எத்துன்பமும் அளிக்காதீர்கள் . இல்லையாயின் விரைந்து வரும் தண்டனையொன்று உங்களைப் பற்றிக் கொள்ளும் .
ஆனால் அவர்கள் அதன் கால்களைத் துண்டித்துவிட்டனர். இதனைக் கண்டு அவர் (அவர்களிடம்) : நீங்கள் மூன்று நாட்கள் உங்கள் வீடுகளில் பயனடையுங்கள். இது மீறப்படாத வாக்குறுதியாகும் என்றார் .
எமது (தண்டனையைப் பற்றிய) கட்டளை வந்தபோது, நாம் ஸாலிஹையும் , அவருடன் நம்பிக்கை கொண்டிருந்தவர்களையும் நம்முடைய (தனிப்பட்ட) அருளைக் கொண்டு (ஒவ்வொரு இன்னலிலிருந்தும், குறிப்பாக) அந்நாளில் இழிவடைவதிலிருந்தும் காப்பாற்றினோம். நிச்சயமாக உம்முடைய இறைவனே ஆற்றல் மிக்கவனும் , மிகைத்தோனுமாவான்.
அநீதியிழைத்தவர்களை கொடுங்காற்று பற்றிக் கொண்டது. எனவே , அவர்கள் தங்கள் வீடுகளில் முகங்குப்புற விழுந்தனர் .
அவர்கள் அதில் ( அந்த நாட்டில்) எக்காலத்திலும் வாழ்ந்திராதவர்கள் போன்றாகி விட்டனர் . கவனமாகக் கேளுங்கள். ஸமூது சமுதாயத்தினர் தங்கள் இறைவனுக்கு நன்றி செலுத்தவில்லை. கவனமாகக் கேளுங்கள் ! ஸமூது (சமுதாயத்தினர்) க்கு அழிவு விதிக்கப்பட்டுள்ளது. ரு6.
நிச்சயமாக நம்முடைய தூதர்கள் இப்ராஹீமிடம் நற்செய்தியைக் கொண்டு வந்து  : ( எங்களிடமிருந்து தங்களுக்குச் ) சாந்தி உண்டாவதாக என்றனர். இதற்கு அவர் (உங்களுக்கும் என்றென்றும்) சாந்தி உண்டாவதாக என்றார் . பின்னர் அவர் பொரித்த கன்றுக்குட்டியொன்றினை விரைவாகக் கொண்டு வந்தார் .
அவர்களின் கைகள் அதன்பால் செல்லாதிருப்பதை அவர் கண்டபோது, அவர்களை அன்னியர் எனக்கருதி, இதனால் அச்ச உணர்வு கொண்டார்.13 அவர்கள்: நீர் அஞ்ச  வேண்டாம். நாங்கள் லூத்துடைய சமுதாயத்தினரிடம் அனுப்பப்பட்டுள்ளோம் என்றனர்.
அவருடைய மனைவி (யும் பக்கத்திலேயே) நின்று கொண்டிருந்தாள் . அவள் சிரித்தாள் . அப்போது நாம் அவளுக்கு இஸ்ஹாக் (கின் பிறப்பைப்) பற்றியும், இஸ்ஹாக்கிற்குப் பின்னர் யாகூப் பற்றியும் நற்செய்தி வழங்கினோம் .
அவள் கூறினாள், அந்தோ என் துயரமே ! நான் கிழவியாகவும் , என் கணவர் முதுமை அடைந்தும் இருக்கும் நிலையில் நான் குழந்தை பெறுவேனா ? நிச்சயமாக இது வியக்கத்தக்கதேயாகும் .
அவர்கள் கூறினர் : அல்லாஹ்வின் கட்டளை குறித்து நீ வியப்படைகின்றாயா ? இவ்வீட்டிர்குரியவர்களே ! உங்களுக்கு அல்லாஹ்வின் கருணையும், அவனுடைய அருள்களும் இருக்கின்றன . நிச்சயமாக அவன் மிகுந்த புகழுக்குரியவனும், மிக்க மகிமைக்குரியவனுமாவான்.
ஆகையால் இப்ராஹீமை விட்டு அச்சம் நீங்கி , அவருக்கு நற்செய்தி கிடைத்தபோது , அவர் லூத்துடைய சமுதாயத்தினருக்காக எம்முடன் வாதிக்கலானார் .
இப்ராஹீம் மிகுந்த சகிப்புத்தன்மையைக் கொண்டவராயும் , இரக்கம் கொண்டவராயும் , மேன்மேலும் (நமக்குப்) பணியக்கூடியவராயும் இலங்கினார் .
(இதற்கு நாம் அவரிடம் இவ்வாறு கூறினோம் ). இப்ராஹீமே ! இதிலிருந்து விலகிக் கொள்வீராக . ஏனெனில் உம்முடைய இறைவனின் (இறுதிக்) கட்டளை வந்து விட்டது. மேலும் தவிர்க்க முடியாத தண்டனை அவர்களுக்குக் கிடைத்தேயாகவேண்டும்.
நம்முடைய தூதர்கள் லூத்திடம் வந்த போது , அவர்களின் காரணமாக அவர் கவலைக்குள்ளாகி , மன வருத்தமடைந்து 14 இது (மிக்க) கடுமையான நாளாகத் தெரிகின்றது என்றார்.
அவருடைய சமுதாயத்தினர் (கோபங்கொண்டு) அவரிடம் விரைந்தோடி வந்தனர். (இதற்கு) முன்னரும் அவர்கள் (பயங்கரமான) தீமைகள் செய்துள்ளனர். (அப்போது) அவர் கூறினார் : என் சமுதாயத்தினரே ! (உங்கள் வீடுகளிலேயே மணமுடித்துக் கொடுக்கப்பட்டுள்ள ) என் பெண் குழந்தைகள் இங்கேயே இருக்கின்றனர். 15. (நீங்களே பாருங்கள்). இவர்களே (எம்) புனிதத் தன்மைக்கு உங்களுக்குப் போதுமானவர்கள் . எனவே நீங்கள் அல்லாஹ்வுக்கு அஞ்சுங்கள் ; என் விருந்தினர்களிடம் (மரியாதைக் குறைவாக நடந்து) என்னை இழிவுபடுத்தாதீர் . உங்களுள் நேர்மையுடையோர் எவருமே இல்லையா ?
அவர்கள் கூறினர் : உம்முடைய பெண் மக்கள் தொடர்பாக 16 எங்களுக்கு எந்த வாதமும் கிடையாதென்பது நிச்சயமாக உமக்குத் தெரியும். நாங்கள் விரும்புவதென்னவென்பதையும் நீர் அறிவீர் .
அவர் கூறினார் : உங்களை எதிர்ப்பதற்கு ( எந்த விதத்திலாவது ) எனக்கு ஆற்றல் (கிடைத்து) இருந்திருந்தால், ( நான் உங்களை எதிர்த்திருப்பேன்) . அல்லது நான் வலிமை வாய்ந்த ஒரு பாதுகாப்பிடத்தை நோக்கிக் குனிய  வேண்டிய நிலையே எஞ்சியுள்ளது. 17
(இதற்கு விருந்தினர்களாகிய) அவர்கள் இவ்வாறு கூறினர்: லூத்தே! நிச்சயமாக நாங்கள் உம்முடைய இறைவனின் தூதர்களாவோம் 18. அவர்கள் உம்மை ஒருபோதும் நெருங்க மாட்டார்கள். எனவே நீர் இரவின் ஏதாவதொரு பகுதியில் உமது வீட்டிலுள்ளவர்களுடன் விரைவாக (இங்கிருந்து) சென்றுவிடுவீராக. உங்களுள் எவரும் பின்னால் திரும்பிப் பார்க்க வேண்டாம். (அவ்வாறாயின், நீங்கள் காப்பாற்றப்படுவீர்கள்). உமது மனைவியைத் தவிர, அவர்களுக்கு வந்த (தண்டனையான) து நிச்சயமாக அவளுக்கு(ம்) வரக்கூடியது. அவர்களுக்காகக் குறிப்பிடப்பட்ட நேரம் (அடுத்து வரவிருக்கின்ற) விடியற்காலையாகும். (அந்த) விடியற்காலை நெருங்கி விடவில்லையா?
பின்னர் எம்முடைய ( தண்டனையைப் பற்றிய) கட்டளை வந்தபோது, நாம் அதனைத் தலைகீழாக கவிழ்த்து விட்டோம் . மேலும் அதன் மீது சுடு மண்ணால் ஆன கற்களால் தொடர்ந்து பொழியச் செய்தோம் .
இவை உம்முடைய இறைவனிடம் ( அவன் தீர்ப்பில் அவர்களுக்காக) வரையப்பட்டதாகும் . இத்தண்டனை அநீதி இழைப்பவர்களாகிய இவர்களை19 விட்டுத் தூரமானதன்று .ரு7
மத்யன் சமுதாயத்தினரிடம் (நாம்) அவர்களின் சகோதரர் ஷுஐபை (அனுப்பினோம்). அவர் (அவர்களிடம் இவ்வாறு) கூறினார். என் சமுதாயத்தினரே! நீங்கள் அல்லாஹ்வை வணங்குங்கள். அவனையன்றி உங்களுக்கு வணக்கத்திற்குரியவன் வேறெவனுமில்லை .அளவையும், நிறையையும் குறைக்காதீர்கள். நிச்சயமாக நான் (இந்த நேரத்தில்) உங்களை நல்ல நிலையில் காண்கின்றேன். (இத்துடன்) நான் உங்களுக்காக அழிவு நாளின் தண்டனையைக் குறித்து அஞ்சுகின்றேன்.
என் சமுதாயத்தினரே ! நீங்கள் அளவையும்,  நிறையையும் நேர்மையுடன் நிறைவேற்றுங்கள் .மக்களுக்கு அவர்களுடைய பொருட்களைக் குறைத்துக் கொடுக்காதீர்கள் . மேலும் குழப்பம் விளைவிப்பவர்களாகிப் பூமியில் கெடுதியைப் பரப்பாதீர்கள் .
நீங்கள் நம்பிக்கையாளர்களாயின் , (உங்களிடம்) எஞ்சியிருக்குமாறு அல்லாஹ்வினால் விடப்பட்ட (பொருளான)தே உங்களுக்கு மிகச் சிறந்தது. நான் உங்களுக்குப் பாதுகாவலன் இல்லை .
அவர்கள் கூறினர் : ஷூஐபே ! எங்கள் மூதாதையர்கள் வணங்கி வந்ததையும், எங்கள் பொருள்களில் நாங்கள் விரும்பியவாறு செய்வதையும் நாங்கள் விட்டுவிட வேண்டுமென்றா உம்முடைய தொழுகை உமக்குக் கட்டளையிடுகின்றது ? ( அவ்வாறாயின்) நிச்சயமாக நீர் மிக்க அறிவாளியும் நேர்மையாளருமே20.
அவர் கூறினார் : என் சமுதாயத்தினரே ! நீங்களே சொல்லுங்கள், நான் ( என் வாதத்தின் அடிப்படையை) என் இறைவனிடமிருந்து (வந்து)ள்ள மிகத் தெளிவான ஒரு சான்றில் (அமைத்து) இருக்க, மேலும் அவன் தன்னிடமிருந்து எனக்கு நல்ல உணவும் அளிக்க (நீங்கள் அவனுக்கு என்ன பதிலளிப்பீர்கள் ?) மேலும் நான் உங்களுக்கு எதைத் தடுக்கின்றேனோ அதை(யே) நான் உங்களுக்கு எதிராகச் செய்ய விரும்பவில்லை 21. (மாறாக) என்னால் இயன்ற (அளவிற்குச்) சீர்திருத்தம் செய்வதைத் தவிர, வேறெதையும் நான் விரும்பவில்லை . மேலும் எனக்கு (எதுவும் செய்வதற்கான) ஆற்றல் அல்லாஹ்விடமேயன்றி வேறில்லை. அவனிடமே நான் நம்பிக்கை வைத்துள்ளேன் . மேலும் அவனிடமே நான் மேன்மேலும் பணிகின்றேன் .
என் சமுதாயத்தினரே ! என்னுடனான (உங்கள்) பகைமை நூஹின் சமுதாயத்திற்கோ , ஹூதின் சமுதாயத்திற்கோ , ஸாலிஹின் சமுதாயத்திற்கோ நேர்ந்த துன்பத்தைப் போன்ற துன்பத்திற்கு உங்களையும் ஆளாக்க உங்களைத் தூண்ட வேண்டாம். லூத்தின் சமுதாயத்தினர் உங்களைவிட்டுத் தொலைவில் இல்லை22.
மேலும் நீங்கள் உங்கள் இறைவனிடம் மன்னிப்புக் கோருங்கள் . பின்னர் அவன் பக்கம் முழுமையாகத் திரும்பி விடுங்கள். நிச்சயமாக என் இறைவன் மேன்மேலும் கருணைகாட்டுபவனும் , மிக அதிகமாக நேசிப்பவனுமாவான்.
அவர்கள் கூறினர் : ஷூஐபே ! நீர் கூறுபவற்றுள் அதிகமானவை எங்களுக்குப் புரிவதில்லை. நிச்சயமாக நாங்கள் உம்மை எங்களுக்கிடையே பலவீனமான ஒருவராகவே காண்கிறோம் . உம்முடைய கூட்டத்தினர் இல்லாதிருப்பின் நாங்கள் உம்மைக் கல்லெறிந்தே கொன்றிருப்போம்.நீர் எங்கள் பார்வையில் எவ்விதத்திலும் மதிக்கத்தக்கவர் இல்லை .
அவர் கூறினார் : என் சமுதாயத்தினரே ! அல்லாஹ்வை விட என்னுடைய கூட்டத்தினர் உங்களுக்கு மிக மதிப்பிற்குரியவரா ? நீங்கள் அவனை உங்கள் முதுகுக்குப் பின்னால் எறிந்து விட்டீர்கள் . என் இறைவன் நீங்கள் செய்வதையெல்லாம் நன்கு அறிகின்றான்.
என் சமுதாயத்தினரே ! நீங்கள் உங்கள் முறைப்படி செயலாற்றிக் கொண்டிருங்கள் . நானும் ( என் முறைப்படிச்) செயலாற்றிக் கொண்டேயிருக்கிறேன் . இழிவுபடுத்தும் தண்டனை எவருக்குக் கிடைக்கிறது என்பதையும், எவர் பொய்யர் என்பதையும் விரைவில் நீங்கள் தெரிந்து கொள்வீர்கள். நீங்கள் (உங்கள் முடிவையும், என் முடிவையும்) எதிர்பார்த்திருங்கள் . நிச்சயமாக நானும் உங்களுடன் எதிர்பார்க்கிறேன் .
(தண்டனையைப் பற்றிய) எமது கட்டளை வந்தபோது , ஷூஐபையும் அவருடன் நம்பிக்கை கொண்டிருந்தவர்களையும் நம்முடைய (தனிப்பட்ட) அருளைக் கொண்டு (அத் தண்டனையிலிருந்து) நாம் காப்பாற்றினோம். அநீதியிழைத்தவர்களை அத்தண்டனை பற்றிக் கொண்டது. அவர்கள் தங்கள் வீடுகளில் முகங்குப்புற விழுந்தனர்.
அவர்கள் அவற்றில் எக்காலத்திலும் வாழ்ந்திராதவர்கள் போன்றாகி விட்டனர். கவனமாகக் கேளுங்கள். (இறைவன்) ஸமூது சமுதாயத்தினர்க்குச் சாபத்தை விதித்தது போன்று மத்யன் சமுதாயத்தினர்க்கும் (அவன் ) சாபத்தை விதித்து விட்டான். ரு8
மேலும் நிச்சயமாக நாம் மூஸாவை ( எல்லா வகையான) அடையாளங்களையும் மிகத் தெளிவான சான்றையும் வழங்கி ,
ஃபிர்அவ்னிடமும், அவனுடைய சமுதாயத் தலைவர்களிடமும் அனுப்பினோம். ஆனால் அவர்கள் ஃபிர்அவ்னின் கட்டளையைப் பின்பற்றினர். ஃபிர்அவ்னின் கட்டளை ஒருபோதும் சரியாக இருந்ததில்லை.
மறுமை நாளில் அவன் தன்னுடைய சமுதாயத்தினரை வழிநடத்திச் சென்று , அவர்களை (நரக) நெருப்பில் கொண்டு சேர்ப்பான் . அந்தச் சேருமிடம் மிகக் கெட்டது.
இதிலும் மறுமை நாளிலும் ஒரு சாபம் அவர்களைப் பின் தொடர்ந்தது . அவர்களுக்கு வழங்கப்பட்ட அன்பளிப்பு 23 மிகத் தீயது.
இது ( அழிவிற்குள்ளான) ஊர்கள் பற்றிய செய்தி(களின் ஒரு பகுதி) யாகும் . நாம் இதனை உமக்கு விளக்குகின்றோம் . இவற்றுள் சில (இப்போதும் நிலைத்து) நிற்கின்றன. மற்றுஞ்சில அழிந்து விட்டன .
நாம் அவர்களுக்கு எந்த விதமான அநீதியும் இழைத்ததில்லை . எனினும் அவர்கள் தமக்குத்தாமே அநீதி இழைத்துக்  கொண்டனர் . பிறகு உம் இறைவனது (தண்டனையைப் பற்றிய) கட்டளை வந்தபோது , அவர்கள் அல்லாஹ்வையன்றி அழைத்துக் கொண்டிருந்த அவர்களின் கடவுளர் அவர்களுக்குச் சிறிதும் பயனளிக்கவில்லை . அழிவைத் தவிர (வேறெதனையும்) அவர்கள் அவர்களுக்குச் சேர்க்கவில்லை.
ஊர்கள் , அநீதியிழைத்துக் கொண்டிருக்கின்ற நிலையில் அவற்றை உம் இறைவன் பிடித்தால் அவனது பிடி , இவ்வாறே இருக்கும். அவனது பிடி மிக்க வேதனையளிக்கக் கூடியதாயும், கடினமானதாயும் இருக்கின்றது.
மறுமைத் தண்டனைக்கு அஞ்சுவோருக்கு , நிச்சயமாக இதில் ஓர் அடையாளம் உண்டு. அது மக்கள் எல்லாரும் ஒன்று திரட்டப்படும் நாளாகும். மேலும் அது (எல்லோரும்) காணக்கூடிய நாளாகும்.
நாம் அதனைக் குறிப்பிட்ட ஒரு காலத்திற்காகவே பிற்படுத்தியுள்ளோம் .
அந்நாள் வரும்போது, அவனுடைய அனுமதியின்றி எவரும் பேசமாட்டார்கள். அப்பொழுது அவர்களுள் (சிலர்) துர்ப்பாக்கியமுள்ளவர்களும் (மற்றுஞ்சிலர்) நற்பேறு உள்ளவர்களுமாயிருப்பர்.
எனவே , துர்ப்பாக்கியமுள்ளவர் நெருப்பில் இருப்பார்கள். அதில் அவர்கள் பெருமூச்சு விடுபவர்களாகவும் , தேம்புபவர்களாகவும் ,
உம்முடைய இறைவன் நாடினாலன்றி , வானங்களும் , பூமியும் நிலைத்திருக்கும் காலம் வரை24 அதில் வாழ்ந்து வருவர் . நிச்சயமாக உம் இறைவன் அவன் விரும்புவதைச் செய்கிறான் .
நற்பேறு பெற்றோர், சுவர்க்கத்திலிருப்பார்கள் . உம்முடைய இறைவன் நாடினாலன்றி வானங்களும் , பூமியும் நிலைத்திருக்கும் காலம் வரை அவர்கள் அதில் வாழ்ந்து வருவர் .(இது ஒருபோதும்) துண்டிக்கப்படாத அருட்கொடையாகும் .
எனவே (செவியேற்பவரே!) இவர்கள் வணங்கி வருவது குறித்து நீர் எந்தவிதமான ஐயத்திற்கும் ஆளாகி விடவேண்டாம் . (இவர்களுக்கு) முன்னர் இவர்களின் மூதாதையர்கள் வணங்கியது போன்றே இவர்களும் வணங்குகின்றனர். நிச்சயமாக நாம் இவர்களுக்கு இவர்களின் பங்கு சிறிதும் குறைக்கப்படாமல் முழுமையாகவே கொடுத்து விடுவோம். ரு9
நிச்சயமாக நாம் மூஸாவுக்கு வேதத்தை வழங்கினோம் . பின்னர் அது குறித்து கருத்து வேறுபாடு உருவாயிற்று. உம்முடைய இறைவனிடமிருந்து முன்னரே இறங்கிவிட்ட வாக்கு (தடையாக) இருந்திராவிடில், அவர்களுக்கிடையே (என்றைக்கோ) தீர்ப்பு வழங்கப்பட்டிருக்கும். இப்பொழுது அவர்கள் இதைக் குறித்து மன அமைதியினைக் குலைக்கக்கூடிய ஐயத்திற்குள்ளாகி இருக்கின்றனர் .
நிச்சயமாக உம்முடைய இறைவன் அவர்களெல்லோருக்கும் அவர்களின் செயல்(களுக்குரிய பலன்)களை முழுமையாகக் கொடுத்து விடுவான். அவர்கள் செய்து கொண்டிருப்பதனை அவன் நன்கு அறிகின்றான்.
எனவே (தூதரே!) நீரும் உம்முடன் (இறைவன் பால்) திரும்பியவர்களும் , உமக்குக் கட்டளையிடப்பட்டவாறு நேரான வழியில் நிலைத்து நிற்பீராக . மேலும் நீங்கள் (ஒருபோதும்) வரம்பு மீறாதீர்கள் . நீங்கள் செய்து கொண்டிருப்பதை நிச்சயமாக அவன் பார்க்கின்றான் .
அநீதியிழைத்தவர்களின்பால் நீங்கள் சாய்ந்து விடாதீர்கள். சாய்ந்து விட்டால், நெருப்பு உங்களைப் பற்றிக் கொள்ளும் (அந்த நேரத்தில்) உங்களுக்கு அல்லாஹ்வையன்றி வேறெவரும் நண்பராக இருக்கமாட்டார் . பின்னர் நீங்கள் உதவி செய்யப்படவும் மாட்டீர்கள் .
செவியேற்பவரே ! நீர் பகலின் இரு கோடிகளிலும் , இரவின் (ஒரு) பகுதியிலும் (சிறந்த முறையில்) தொழுகையினை நிலைநாட்டுவீராக . நிச்சயமாக நற்செயல்கள் , தீய செயல்களை அகற்றிவிடுகின்றன. ( அல்லாஹ்வை) நினைவு கூர்பவர்களுக்கு இது ஓர் அறிவுரையாகும் .
மேலும் நீர் பொறுமையை(யும் உறுதியையும்) கடைபிடிப்பீராக . ஏனென்றால், நன்மை செய்பவர்களின் கூலியினை அல்லாஹ் ஒருபோதும் வீணாக்குவதில்லை .
உங்களுக்கு முன்னிருந்த தலைமுறைகளுள் , நாம் காப்பாற்றிய ஒரு சிலரைத் தவிர, பூமியில் குழப்பம் செய்வதிலிருந்து தடுக்கும் அறிவாளிகள் அவர்களுள் ஏன் தோன்றவில்லை ? அநீதியிழைத்த(ல் என்னும் செயலை மேற்கொண்டவர்களான ஏனைய)வர்கள் தங்களுக்கு வழங்கப்பட்ட பொருட் செல்வத்(தின் இன்பத்) தில் மூழ்கி குற்றவாளிகளாய் ஆகிவிட்டனர்.
ஊர்களை , அவற்றில் வாழ்ந்து வருவோர் சீர்திருத்தம் செய்வோராய் இருக்கின்ற நிலையில், உம் இறைவன் ஒருபோதும் அநியாயமாக அழித்து விடமாட்டான் .
உம்முடைய இறைவன் (கட்டாயமாக) நாடியிருந்தால் அவன் மக்களெல்லோரையும் ஒரே சமுதாயமாக ஆக்கியிருப்பான் .(ஆனால் அவன் அவ்வாறு செய்யாமல் , அவர்களை அவர்களது அறிவைக் கொண்டு செயல்படுமாறு விட்டுவிட்டான் ). அவர்கள் எப்போதும் கருத்து வேற்றுமை உள்ளவர்களாகவே இருப்பர் .
உம் இறைவன் அருள்புரிந்தவர்களைத் தவிர, இதற்காகவே அவன் அவர்களைப் படைத்தான் . (கட்டுப்படாதவர்களான ) ஜின்கள் , மனிதர்கள் ஆகிய எல்லோரையும் கொண்டு நிச்சயமாக நான் நரகத்தை நிரப்புவேன் என்ற உம்முடைய இறைவனின் வாக்கு கட்டாயம் நிறைவேறிவிடும் .
உமது உள்ளத்தை உறுதிப்படுத்துவதற்காக தூதர்களின் மிக முக்கியமான செய்திகளையெல்லாம் நாம் உமக்கு விளக்குகின்றோம் . உண்மை நிரம்பியதும் , அறிவுரை நல்க கூடியதும் , நம்பிக்கையாளர்களுக்கு (அவர்களின் கடமைகளை) நினைவூட்டக் கூடியதும் ஆகிய எல்லாம் இ(வ்வதிகாரத்) தில் உமக்கு வந்துவிட்டன .
மேலும் நம்பிக்கை கொள்ளாதிருப்பவர்களிடம் நீர் இவ்வாறு கூறுவீராக : நீங்கள் உங்கள் நிலைக்கேற்ப செயலாற்றுங்கள் ; நாங்களும் (எங்கள் நிலைக்கேற்ப) செயலாற்றுவோம் .
நீங்கள் எதிர்பார்த்திருங்கள் ; நாங்களும் எதிர்பார்த்துக் கொண்டிருக்கிறோம்.
வானங்களிலும்,பூமியிலுள்ள மறைவானது அல்லாஹ்விற்கு மட்டும் உரியது. (முடிவைப் பொருத்தவரையில்) எல்லாக் காரியங்களும் அவனிடமே திரும்புகின்றன. எனவே நீர் அவனையே வணங்கி, அவனிடமே நம்பிக்கை வைப்பீராக . உம் இறைவன் நீங்கள் செய்வதைக் குறித்து ஒருபோதும் கவனமற்றவன் அல்லன் . ரு10
அளவற்ற அருளாளனும் மேன்மேலும் கருணைகாட்டுபவனுமாகிய அல்லாஹ்வின் பெயரால் ( ஓதுகின்றேன்).
அலிஃப் லாம் ரா1. இவை மிகவும் தெளிவுபடுத்தக்கூடிய வேதத்தின் வசனங்களாகும் .
நீங்கள் விளங்கிக் கொள்வதற்காக நாம் நிச்சயமாக இதனைத் தெளிவான மொழியில் திரும்பத் திரும்ப ஓதக்கூடிய நூலாக இறக்கியுள்ளோம் .
நாம் உமக்கு வஹி அறிவித்த இந்த குர்ஆன் மூலம் அழகிய விளக்கங்களை உமக்கு அளித்தோம் . அறியாதவர்களைச் சேர்ந்தவராக இருந்தீர் .
யூஸூஃப் தம் தந்தையிடம் கூறிய நேரத்தை (நினைத்துப் பார்ப்பீராக:) என் தந்தையே ! நான் பதினொரு நட்சத்திரங்களையும், சூரியனையும், சந்திரனையும் (கனவில்) கண்டேன் . அவை எனக்குச் சிரம்பணியக் கண்டேன் .
அவர் கூறினார் : எனது அன்பு மகனே ! உமது கனவை உமது சகோதரர்களிடம் தெரிவிக்க வேண்டாம். ஏனெனில் அவர்கள் உமக்கு எதிராக ஏதேனும் சூழ்ச்சி செய்வார்கள். நிச்சயமாக ஷைத்தான் மனிதனுக்கு வெளிப்படையான பகைவனாவான் .
மேலும் இவ்வாறே ( நீர் கனவில் கண்டது போன்று) உம்முடைய இறைவன் உம்மைத் தேர்ந்தெடுத்து, (இறை) ஞானங்களின் விளக்கத்தை உமக்குக் கற்றுத் தருவான் . மேலும் இதற்கு முன்னர் அவன் தனது அருட்கொடையினை உம்முடைய இரண்டு மூதாதையர்களான இப்ராஹீமுக்கும், இஸ்ஹாக்குக்கும் முழுமையாக்கியது போன்று, உமக்கும் , யாகூபின் குடும்பத்தினர் எல்லாருக்கும் அவன் அதனை முழுமையாக்குவான் . நிச்சயமாக உம்முடைய இறைவன் நன்கு அறிபவனும் மிக நுண்ணிய ஞானமுள்ளவனுமாவான் . ரு1
(உண்மையைத்) தேடுவோருக்கு யூஸூஃப் மற்றும் அவருடைய சகோதரர் (களின் நிகழ்ச்சி) களில் நிச்சயமாக பல அடையாளங்கள் உள்ளன.
(யூஸூஃபின் சகோதரர்களாகிய) அவர்கள் (ஒருவர் மற்றொருவரிடம் இவ்வாறு) கூறியபோது (நிகழ்ந்தவற்றில் உங்களுக்கு அடையாளம் உண்டு): நிச்சயமாக யூஸூஃபும் அவருடைய சகோதரரும், நம் தந்தைக்கு நம்மை விடவும் மிக்க அன்புக்குரியவர்களாக இருக்கின்றனர். ஆனால் நாமோ வலிமை மிக்க ஒரு கூட்டமாக இருக்கின்றோம். நிச்சயமாக நம் தந்தை மிகத் தெளிவான தவற்றில் உள்ளார் .
(எனவே) யூஸூஃபைக் கொன்று விடுங்கள்.  அல்லது அவரை வேறொரு நாட்டில் எறிந்து விடுங்கள். ( அவ்வாறு செய்தால்) உங்கள் தந்தையின் கவனம் உங்கள் பக்கம் முழுமையாகத் திரும்பி விடும் .  இதன் பின்னர் (பாவ மன்னிப்புக் கோரி, மீண்டும்) நீங்கள் நல்லதொரு கூட்டத்தினராகி விடலாம் .
(இதற்கு) அவர்களுள் பேசுபவர் ஒருவர் இவ்வாறு கூறினார் : யூஸூஃபைக் கொல்லாதீர்கள். நீங்கள் (ஏதாவது) செய்ய வேண்டுமாயின் அவரை ஒரு ஆழமான கிணற்றிற்கடியில் எறிந்து விடுங்கள். பயணிகளில் யாராவது அவரை எடுத்துக் கொள்வர் .
அவர்கள் கூறினர் : எங்கள் தந்தையே ! யூஸூஃபைக் குறித்துத் தாங்கள் எங்களை நம்பாதிருப்பதற்கு தங்களுக்கு என்ன ஆகிவிட்டது ? நிச்சயமாக நாங்களோ அவருக்கு நன்மையை நாடுவோராகவே உள்ளோம்.
நாளை அவரை எங்களுடன் அனுப்புவீராக. அவர் (அங்குத்) தாராளமாக உண்டு விளையாடட்டும். நாங்கள் அவரைப் பாதுகாத்துக் கொள்வோம்.
அவர்(களின் தந்தை யாகூப்) கூறினார் : நீங்கள் அவரை (உங்களுடன்) அழைத்துச் செல்வது நிச்சயமாக என்னைக் கவலைக்குள்ளாக்குகிறது. நீங்கள் அவரைக் குறித்து கவனமற்றவர்களாயிருக்கும் நிலையில், ஏதாவது ஓர் ஓநாய் அவரைத் தின்று விடக்கூடாதே என்று நான் அஞ்சுகின்றேன்.
அவர்கள் கூறினர் : நாங்கள் வலிமை வாய்ந்த ஒரு கூட்டமாக இருந்தும், ஓநாய் அவரைத் தின்று விடுமாயின் , அந்நிலையில் நிச்சயமாக நாங்கள் பெரும் நஷ்டவாளிகளேயாவோம் .
பின்னர் அவர்கள் அவரை அழைத்துச் சென்று கிணற்றிற்கடியில் அவரைப் போட ஒன்றுபட்ட போது , நாம் அவருக்கு (நீர் பாதுகாப்பிலிருப்பீர்) ; நீர் அவர்களின் இச்செயல் குறித்து (ஒரு நாள்) அவர்களுக்கு அறிவிப்பீர் என்றும் , அவர்கள் இதனை அறியமாட்டார்கள் என்றும் வஹி அறிவித்தோம் .
மேலும் இரவு வேளையில் அவர்கள் தங்கள் தந்தையிடம் அழுது கொண்டே வந்தனர்.
(மேலும்) அவர்கள் கூறினர் : எங்கள் தந்தையே ! நாங்கள் ஒருவருக்கொருவர் (ஓட்டப் பந்தயத்தில்) முந்திச் சென்று கொண்டிருந்தோம் . மேலும் நாங்கள் யூஸூஃபை எங்கள் பொருள்களின் பக்கத்தில் விட்டுச் சென்றோம் . அப்போது ஓநாய் அவரைத் தின்று விட்டது. நாங்கள் உண்மை கூறினாலும் தாங்கள் எங்களை நம்பமாட்டீர்கள்.
(தங்கள் தந்தையை நம்ப வைப்பதற்காக) அவர்கள் அவரது சட்டையில் பொய் இரத்தத்தைத் தேய்த்துக் கொண்டு வந்தனர் . (இதனைக் கண்டு) அவர் இவ்வாறு கூறினார் : அவ்வாறில்லை . மாறாக உங்கள் உள்ளங்கள் உங்களுக்கு இந்த ஏமாற்று வேலையை கவர்ச்சி வாய்ந்ததாக்கிக் காட்டியுள்ளன. இப்பொழுது நன்கு பொறுமையினை மேற்கொள்வதே (எனக்கேற்றதாகும் ) . நீங்கள் கூறுபவற்றிலிருந்து அல்லாஹ்வின் உதவியையே தேட வேண்டும்.
(அதே வேளையில்) ஒரு பயணக் குழுவினர் வந்தனர் . அவர்கள் தங்களுக்குத் தண்ணீர் கொண்டு வருபவரை அனுப்பினர் . அவர் (அக் கிணற்றுக்குச் சென்று அதில்) தமது வாளியை விட்டதும் (கிணற்றில் சிறுவன் ஒருவனைக் கண்டு) , ஒரு நற்செய்தி, இதோ ஒரு சிறுவன் என்று அவர் கூறினார். அவர்கள் அவனை ஒரு வணிகப் பொருளாகக் கருதிக் கொண்டு, மறைத்து வைத்துக் கொண்டனர் . அவர்கள் செய்ததனை அல்லாஹ் நன்கு அறிந்துள்ளான் .
(இதன் பின்னர் யூஸூஃபின் சகோதரர்களுக்கு யூஸூஃப் மீட்கப்பட்டு விட்டது தெரிந்ததும்) அவர்கள் ( அவரைத் தங்கள் அடிமை எனக் கூறி) ஓர் அற்பக் கிரயத்திற்கு அதாவது ஒருசில வெள்ளி நாணயங்களுக்கு ஈடாக ( அக் குழுவினிரிடமே அவரை ) விற்று விட்டனர் . அவர்கள் அதில் ( அவரை விற்று சம்பாதிப்பதில் ) விருப்பமுடையவர்களாக இருக்கவில்லை2. ரு2
எகிப்தி(ன் குடிமக்களி)ல் அவரை வாங்கியவர், தமது மனைவியிடம் , நீ இவரது தங்குமிடத்தை கண்ணியத்திற்குரியதாக்கி வை . இவர் நமக்குப் பயனளிப்பவராக இருக்கலாம் அல்லது நாம் இவரை (நம்முடைய) மகனாக ஆக்கிக் கொள்ளலாம் என்றார். இவ்வாறு நாம் யூஸூஃபுக்கு அந்த நாட்டில் (கண்ணியத்திற்குரிய) தங்குமிடத்தை வழங்கினோம் . நாம் அவருக்கு (இறை) ஞானங்களின் பொருளைக் கற்றுக் கொடுக்கவும் (அவ்வாறு செய்தோம்) . அல்லாஹ் தன் கட்டளையை நிறைவேற்ற முழு ஆற்றல் பெற்றவனாவான் . ஆனால் மக்களில் பெரும்பாலார் (இதை) அறிவதில்லை .
அவர் தம் பருவ வயதை அடைந்த போது , நாம் அவருக்குத் தீர்ப்பளிக்கும் ஆற்றலையும் , சிறந்த ஞானத்தையும் வழங்கினோம் . மேலும் இவ்வாறே நாம் நற்செயல்கள் செய்வோருக்கும் நற்பலன் கொடுத்து வருகின்றோம் .
எவளுடைய வீட்டில் அவர் (வாழ்ந்து கொண்டு) இருந்தாரோ அவள் , அவரை அவரது விருப்பத்திற்கு மாற்றமான  செயலில் ஈடுபடுத்த விரும்பினாள் . அவள் எல்லாக் கதவுகளையும் அடைத்து விட்டு , (என்னிடம்) வாரும் என்றாள். (இதற்கு) அவர் (நான் அவ்வாறு செய்வதிலிருந்து) அல்லாஹ்வின் பாதுகாப்பு (தேடுகின்றேன்) . நிச்சயமாக அவன் என் இறைவன். அவன் (தான்) உன்னிடம் எனது தங்குமிடத்தை மிக நல்லதாக ஆக்கி வைத்துள்ளான் . நிச்சயமாக அநீதியிழைப்பவர்கள் வெற்றி பெறுவதேயில்லை என்றார் .
அவள் உறுதியாக அவரை விரும்பினாள் , தமது இறைவனின் தெளிவான அடையாளத்தைக் கண்டிருக்காவிட்டால் , அவரும் அவளை விரும்பியிருப்பார் . அவரை விட்டு தீமையையும் , மானக் கேடானதையும் அகற்றவே இவ்வாறு நாம் செய்தோம் . நிச்சயமாக அவர் தேர்ந்தெடுக்கப்பட்ட நமது அடியார்களைச் சார்ந்தவராக இருந்தார் .
அவ்விருவரும் கதவின் பக்கம் விரைந்தோடினர் .(இந்த இழுபறியில்) அவள் அவரது சட்டையைப் பின்புறத்திலிருந்து கிழித்து விட்டாள் . அவ்விருவரும் (கதவைச் சென்றடைந்த தும் ), அவளுடைய கணவரைக் கதவருகில் (நிற்கக்) கண்டனர் . (அப்போது) அவள் (தன் கணவரிடம்) கூறினாள் : தங்கள் மனைவியிடம் தீங்கிழைக்கக் கருதியவனுக்கு சிறையிலடைப்பது அல்லது துன்புறுத்தும் வேதனையைத் தவிர வேறு தண்டனை உண்டா ?
(அப்போது யூஸூஃப்) என் விருப்பத்திற்கு மாற்றமான செயலில் என்னை ஈடுபடுத்த விரும்பியவள் இவளே என்றார் . அவளுடைய குடும்பத்தினரிலிருந்தே ஒருவர் (இவ்வாறு) சாட்சி பகர்ந்தார் . (அதாவது) அவருடைய சட்டை முன்புறமிருந்து கிழிக்கப் பட்டிருப்பின் , அவள் உண்மை கூறியவளாயும் , அவர் பொய்யர்களைச் சார்ந்தவராயும் இருப்பார் .
அவருடைய சட்டை பின்புறமாக கிழிக்கப்பட்டிருப்பின் , அவள் பொய் கூறியவளாயும் , அவர் உண்மையாளர்களைச் சார்ந்தவராயும் இருப்பார் .
அவருடைய சட்டை பின்புறமிருந்து கிழிக்கப்பட்டிருப்பதை அ(வளுடைய கண) வர் கண்ட போது, அவர் (தம் மனைவியிடம் இவ்வாறு) கூறினார் : நிச்சயமாக இது உங்களுடைய சூழ்ச்சியினால் (விளைந்தது) ஆகும் . நிச்சயமாக பெண்களாகிய உங்களின் சூழ்ச்சி (மிகப் ) பெரியது.
யூஸூஃபே ! நீர் இதனை அலட்சியப் படுத்திவிடுவீராக . (பெண்ணே !) உன் குற்றத்திற்காக நீ மன்னிப்பைத் தேடிக் கொள். நிச்சயமாக நீ குற்றமிழைப்போரைச் சேர்ந்தவளேயாவாய் . ரு3
அந்த நகரத்திலுள்ள பெண்கள் : அஸீஸூடைய மனைவி தன்னுடைய அடிமையை அவருடைய விருப்பத்திற்கு மாற்றமான செயலில் ஈடுபடுத்த விரும்புகிறாள். அவளுடைய காதல் , அவளது உள்ளத்தின் ஆழத்தில் குடிகொண்டு விட்டது. நாம் அவளை மிகத் தெளிவான தவற்றில் இருப்பதாகவே காண்கிறோம் என்றனர்.
அந்தப் பெண்களின் சூழ்ச்சியை அவள் செவியுற்ற போது, அவர்களுக்குத் தூது அனுப்பி , அவர்களுக்காக (சிறப்பான) ஒரு விருந்தை ஆயத்தம் செய்தாள் . அவர்களுள் ஒவ்வொருத்திக்கும் ( உணவுப் பொருள்களை வெட்டுவதற்காக ஒரு ) கத்தியைக் கொடுத்து பின்னர் (யூஸூஃபிடம்) நீர் அவர்களுக்கு முன்னால் வாரும் என்றாள் . எனவே அவர்கள் அவரைக் கண்ட போது பெரும் மகிமைக்குரிய மனிதராகவே அவரை மதித்தனர் . (அவரைக் கண்ட வியப்பினால்) அவர்கள் தங்கள் கைகளை அறுத்துக் கொண்டனர்3. மேலும் அவர்கள் கூறினர் : இவர் (தீய செயல்களிலிருந்தும் ) அல்லாஹ்வுக்கு அஞ்சுகின்றார் . இவர் மனிதரே அல்ல ; இவர் ஒரு கண்ணியம் மிகு வானவரேயாவார் என்றனர் .
(இதற்கு) அவள் கூறினாள் : எவரைக் குறித்து நீங்கள் என்னைப் பழித்தீர்களோ அவர் இவரே . நான் அவரை அவர் விருப்பத்திற்கு மாற்றமான செயலில் ஈடுபடுத்த முயன்றது உண்மை தான். ஆனால் அவர் (அதிலிருந்து) தப்பி விட்டார் . மேலும் தற்போது நான் அவருக்கு இடுகின்ற கட்டளையை அவர் செய்யவில்லையாயின் , நிச்சயமாக அவர் சிறைப்படுத்தப்படுவார் . மேலும் நிச்சயமாக அவர் இழிவடைந்தவராகி விடுவார்.
(இது கேட்டு) அவர் ( இவ்வாறு) கூறி (வேண்டி)னார்  : என் இறைவா ! அவர்கள் என்னை எதன்பால் அழைக்கின்றனரோ அதைவிடச் சிறைக்குச் செல்வது எனக்கு மிகவும் விருப்பமானதாகும் . அவர்களது சூழ்ச்சியி(ன் தீய விளைவி)னை என்னை விட்டு நீ அகற்றவில்லையாயின் , நான் அவர்களுக்குப் பணிந்து அறிவீனர்களைச் சேர்ந்தவனாகி விடுவேன்4.
எனவே , அவருடைய இறைவன் அவரது வேண்டுதலை ஏற்றுக் கொண்டு , அவர்களது சூழ்ச்சியிலிருந்து அவரைக் காப்பாற்றினான் . நிச்சயமாக அவனே எல்லாம் கேட்பவனும் , எல்லாம் அறிபவனுமாவான் .
பின்னர் அ(ச்சமுதாயத்தலை)வர்கள் (அவரின் குற்றமற்ற தன்மையின்) அறிகுறிகளைக் கண்டு (தமது நல்ல பெயரைக் காப்பாற்ற) சிறிது காலம் அவரைச் சிறையிலிட நேர்ந்தது. ரு4
சிறையில் அவருடன் இரண்டு வாலிபர்களும் நுழைந்தனர் . அவர்களுள் ஒருவர் (அவரிடம்) நான் என்னைத் திராட்சையைப் பிழிந்து கொண்டிருப்பதாக (கனவில்) கண்டேன் என்றார் . மற்றொருவர் , நான் என் தலை மீது ரொட்டிகளைச் சுமந்து கொண்டிருப்பதாகவும், பறவைகள் அவற்றிலிருந்து தின்று கொண்டிருப்பதாகவும், என்னைக் (கனவில்) கண்டேன் என்றார் . (அவ்விருவரும் அவரிடம்) இதன் சரியான விளக்கத்தைத் தாங்கள் எங்களுக்குத் தெரிவியுங்கள். நிச்சயமாக நாங்கள் தங்களை நன்மை செய்பவர்களைச் சார்ந்தவராக கருதுகின்றோம் (என்றனர்).
இதற்கு அவர் கூறினார் : இந்த நேரத்திற்குரிய உணவு உங்களிடம் வராது . அது வருவதற்கு முன்னரே நான் இ(ந்)த(க்கனவி)ன் சரியான விளக்கத்தை உங்களுக்கு தெரிவிக்கிறேன் . ( கனவுகளுக்கு விளக்கம் கூறுவதற்கான தகுதியாகிய ) இது ( என்னிடம் காணப்படுவதற்குக் காரணம்) என் இறைவன் எனக்கு ஞானத்தை வழங்கியதனாலாகும். அல்லாஹ்வின் மீது நம்பிக்கை கொள்ளாதவர்களும், மறுமையை நிராகரிப்பவர்களுமாகிய மக்களின் மதத்தை நான் விட்டு விட்டேன் .
நான் என் தந்தையரான இப்ராஹீம், இஸ்ஹாக், யாகூப் ஆகியவர்களின் மார்க்கத்தைப் பின்பற்றுகிறேன். எந்தப் பொருளையும் அல்லாஹ்வுக்கு இணையாக்குவதற்கான உரிமை எங்களுக்கு கிடையாது. இது எங்கள் மீதும் (மற்ற) மக்கள் மீதும்  உள்ள அல்லாஹ்வின் அருளாகும் . ஆனால் பெரும்பாலான மக்கள் நன்றி செலுத்துவதில்லை.
என் இரு சிறைச்சாலைத் தோழர்களே , வேற்றுமை கொண்டிருக்கும் கடவுளர் சிறந்தவர்களா ? அல்லது ஏகனாகவும் , மிக்க மேலானவனுமாகிய அல்லாஹ் சிறந்தவனா ?
நீங்கள் அவனை விட்டு விட்டு, நீங்களும் உங்கள் மூதாதையர்களும் உருவாக்கிக் கொண்ட (கற்பனையான) சில பெயர்களைத் தவிர (வேறெதனையும்) வணங்குவதில்லை. அல்லாஹ் அவற்றிற்கு (உங்களுக்கு ஆதரவாக) எந்தச் சான்றையும் இறக்கவில்லை. தீர்ப்பு அல்லாஹ்விடமே (உள்ளது). நீங்கள் அவனையன்றி வேறெதனையும் வணங்காதீர்கள் என்று அவன் கட்டளையிட்டுள்ளான் . இதுவே நிலையான உண்மை மார்க்கமாகும் .ஆனால் பெரும்பாலான மக்கள் அறிவதில்லை .
என் சிறைச்சாலைத் தோழர்களே ! ( இப்பொழுது உங்கள் கனவுகளின் விளக்கத்தைக் கூறுகிறேன்). உங்களுள் ஒருவர் தம்முடைய எஜமானுக்கு மது கொடுப்பார் . மற்றொருவர் சிலுவையில் அறையப்பட்டுக் கொல்லப்படுவார் . பின்னர் பறவைகள் அவரது தலையிலிருந்து உண்ணும். நீங்கள் எதனைக் குறித்து வினவுகிறீர்களோ , அதற்கான தீர்ப்பு (இதோ) வழங்கப்பட்டு விட்டது.
அவ்விருவருள் எவரைக் குறித்து, அவர் விடுதலையடைபவராக இருக்கின்றார் என்று, தாம் கருதினாரோ அவரிடம் நீர் உம்முடைய எசமான னிடம்  என்னைப் பற்றி (யும்) கூறும் என்று அவர் சொன்னார் . பின்னர் ஷைத்தான் 5 ( சிறையிலிருந்து விடுதலை பெற்ற) அவர் , அவருடைய எஜமான னிடம் (அதனைக்) கூறுவதை மறக்கடித்து விட்டான் . அவர் (யூஸூஃப்) பல வருடங்கள் சிறையில் தங்கியிருந்தார். ரு5
(சிறிது காலத்திற்குப் பின்னர்) மன்னர் கூறினார் : நான் (கனவில்) கொழுத்த ஏழு பசுக்களைக் காண்கிறேன் : அவற்றை மெலிந்த ஏழு (பசுக்கள்) தின்று கொண்டிருக்கின்றன. மேலும் பசுமையான ஏழு கதிர்களையும் , உலர்ந்த வேறு சில கதிர்களையும் (காண்கிறேன்). தலைவர்களே ! நீங்கள் கனவிற்கு விளக்கம் கூறுபவர்களாயின் , என்னுடைய (இக்) கனவைப் பற்றிய விளக்கத்தை எனக்குத் தெரிவியுங்கள்.
அவர்கள் இவ்வாறு கூறினர் : (இவை ) வீணான கனவுகள். கனவுகளின் விளக்கத்தை நாங்கள் அறியோம் .
(கைதிகளாகிய) அவ்விருவருள் விடுதலையடைந்து , ஒரு காலத்திற்குப் பின்னர் நினைத்துப் பார்த்தவர் இவ்வாறு கூறினார் : நான் உங்களுக்கு அதன் சரியான விளக்கத்தைத் தெரிவிப்பேன் . எனவே நீங்கள் என்னை அனுப்புங்கள் .
(அவர் யூஸூஃபிடம் சென்று) யூஸூஃபே ! உண்மையாளரே ! மெலிந்த ஏழு (பசுக்கள்) தின்னுகின்ற கொழுத்த ஏழு பசுக்களையும் , பசுமையான ஏழு கதிர்களையும், உலர்ந்த (கதிர்களான) வேறு சிலவற்றையும் (கனவில் காண்பது) குறித்து, மக்கள் (விளக்கத்தைத்) தெரிந்து கொள்வதற்காக நான் அவர்களிடம் செல்ல வேண்டியதிருப்பதால் , நீர் எங்களுக்கு (அவற்றைப் பற்றிய) விளக்கத்தைத் தருவீராக என்று கூறினார்.
அவர் (இவ்வாறு) கூறினார் : நீங்கள் ஏழு வருடங்கள் தொடர்ந்து உழைத்து விதைப்பீர்கள் .(இக்காலத்தில்) நீங்கள் அறுவடை செய்வதில், உண்ணக்கூடிய சிறு பகுதியைத் தவிர உள்ளவற்றை அதன் கதிர்களிலே(யே) விட்டு வையுங்கள்.
பின்னர், இதன் பிறகு கடினமான (பஞ்சத்தைக் கொண்ட) ஏழு வருடங்கள் வரும். அவற்றிற்காக நீங்கள் ஏற்கனவே சேமித்து வைத்ததில் , நீங்கள் பாதுகாக்கக் கூடிய சிறு பகுதியைத் தவிர உள்ளதை அவை தின்று விடும்.
பிறகு மிகுந்த அளவில் மழை பொழியும்  ஓர் ஆண்டு மக்களுக்கு வரும் . அதில் மக்கள் எண்ணெய்க்கும் திராட்சை ரசத்திற்கும் மன்றாடுவர். ரு6
மன்னர் (அவர்களிடம்) : நீங்கள் அவரை என்னிடம் கொண்டு வாருங்கள் என்றார். எனவே (மன்னரின்)தூதர் அவரிடம் வந்ததும் அவர் ( யூஸூஃப், வந்தவரிடம்) நீர் உம்முடைய எஜமானரிடம் திருப்பிச் சென்று , தங்கள் கைகளை அறுத்துக் கொண்ட பெண்களின் நிலை என்ன என்று அவரிடம் கேளும். நிச்சயமாக என் இறைவன் அவர்களின் சூழ்ச்சியை நன்கு அறிபவனாவான் என்றார் .
(இந்தத் தூதுச் செய்தியினைக் கேட்ட ) அவர் (அதாவது மன்னர் அந்த பெண்களிடம்) : நீங்கள் யூஸூஃபை அவரது விருப்பத்திற்கு மாற்றமான ஒரு (தீய) செயலில் ஈடுபடுத்த முயன்றீர்கள் .7. (அப்போது உண்மையில்) உங்கள் பிரச்சினை என்ன ? என்றார். இதற்கு அவர்கள் அவர் அல்லாஹ்வுக்காக (த் தீயதை செய்வதற்கு) அஞ்சினார் . நாங்கள் அவரிடத்தில் எத்தீமையையும் அறிந்த தில்லை என்றனர் . அஸீஸின் மனைவி , இப்பொழுது உண்மை முற்றிலும் வெளிப்பட்டு விட்டது. நான் (தான்) அவரை, அவரது விருப்பத்திற்கு மாற்றமான (தீய) செயலில் ஈடுபடுத்த முயன்றேன். நிச்சயமாக அவர் உண்மையாளர்களைச் சேர்ந்தவராவார் என்றாள்.
(யூஸூஃப் அவரிடம் கூறினார் : வீட்டில் அஸீஸ் ) இல்லாதிருக்கும் போது, நான் அவருக்கு நம்பிக்கைத் துரோகம் செய்யவில்லை என்பதையும், நம்பிக்கைத் துரோகம் செய்வோரின் திட்டத்தை அல்லாஹ் வெற்றி பெறச் செய்வதில்லை என்பதையும் (அஸீஸாகிய) அவர் அறிந்து கொள்ள வேண்டும் என்பதற்காகவே இது (குறித்து விசாரிக்கக் கூறினேன்).
நான் என்னைக் குற்றச்சாட்டுகளிலிருந்து நீங்கியவன் எனக் கொள்ள வில்லை. (ஏனென்றால்) என் இறைவனால் கருணை காட்டப்படாத உள்ளம் நிச்சயமாக தீமையைத் தூண்டக் கூடியதே . நிச்சயமாக என் இறைவன் மிக மன்னிப்பவனும் மேன்மேலும் கருணை காட்டுபவனுமாவான் .
மன்னர் கூறினார் : அவரை (யூஸூஃபை) என்னிடம் அழைத்து வாருங்கள். அவரை எனக்கெனத் தனிப்பட்ட பொறுப்பாளராகத் தேர்ந்தெடுக்க விரும்புகிறேன். (யூஸூஃப் வந்ததும்) அவருடன் (மன்னராகிய) அவர் பேச்சு வார்த்தை நடத்திய போது , நீர் இன்று (முதல்) எம்மிடம் உயர்பதவி உடையவரும் , நம்பிக்கைக்கு உரியவருமாவீர் என்றார் .
(இதற்கு) அவர் (யூஸூஃப்) என்னை நாட்டின் கருவூலங்களுக்கு (அதிபதியாக) நியமியுங்கள். ஏனென்றால் நிச்சயமாக நான் (கருவூலங்களின்) மிகச்சிறந்த பொறுப்பாளனும்(அவற்றிலிருந்து செலவு செய்வதை ) நன்கு அறிந்தவனுமாவேன் என்றார்.
இவ்வாறு நாம் யூஸூஃபை நாட்டின் உயர்( பொறுப்பாளராக) நிலை பெறச் செய்தோம் . அவர் ( தம் விருப்பத்திற்கேற்ப) நாடிய இடத்தில் (எல்லாம்) தங்கினார். நாம் விரும்புவோருக்கு (இவ்வுலகிலேயே) நமது அருளினை வழங்குகின்றோம் . நன்மை செய்பவர்களுக்குரிய நற்பலனை நாம் வீணாக்கி விடுவதில்லை.
நம்பிக்கை கொண்டு, (இறைவனுக்கு) அஞ்சுபவர்களுக்கு (இவ்வுலகில் கிடைக்கும் நற்பலனை விட ) மறுமையில் கிடைக்கும் நற்பலன் மேலானதாகும். ரு7
யூஸூஃபின் சகோதரர்களும் (அந்த நாட்டிற்கு) வந்து அவரிடம் சென்றனர் . அவர் அவர்களை ( கண்டவுடன்) அடையாளம் தெரிந்து கொண்டார். ஆனால் அவர்கள், அவரை அடையாளம் கண்டு கொள்ளவில்லை .
அவர் அவர்களுக்குரிய பொருட்களை வழங்கி அவர்களை ஆயத்தப்படுத்திய போது (அவர்களிடம்) கூறினார்: உங்கள் தந்தை வழியிலான உங்களுடைய சகோதரரை என்னிடம் அழைத்து வாருங்கள். நான் அளவை முழுமையாக வழங்குகின்றேன் என்பதனையும், நான் விருந்தளிப்பவர்களுள் மிகச்சிறந்த (விருந்தளிப்ப)வனாவேன்  என்பதையும் நீங்கள் காணவில்லையா ?
நீங்கள் அவரை என்னிடம் அழைத்து வரவில்லையாயின் , உங்களுக்கு அளந்து கொடுப்பதற்கு எதுவும் என்னிடம் இருக்காது (என்பதனைப் புரிந்து கொள்ளுங்கள். மேலும், அந்நிலையில்) நீங்கள் என்னருகில் நெருங்கவும் கூடாது.
இதற்கு அவர்கள், அவருடைய தந்தை அவரைப் பிரிவதற்கு நாங்கள் கோரிக்கை விடுப்போம் . நிச்சயமாக (அதனை) நாங்கள் செய்வோம் என்றும் கூறினர்.
அவர் தம் பணியாளர்களிடம் அவர்களின் பணத்தை அவர்களின் மூட்டைகளில் வைத்து விடுங்கள். அவர்கள் தங்கள் குடும்பத்தினரிடம் திரும்பிச் செல்லும் போது இதனை அவர்கள் புரிந்து கொண்டு ஒருவேளை அவர்கள் மீண்டும் திரும்பி வரலாம் என்றார் .
அவர்கள் தங்கள் தந்தையிடம் திரும்பிச் சென்ற போது எங்கள் தந்தையே ! (வருங்காலத்தில்) நமக்கு (த் தானிய) அளவு தடுக்கப்பட்டு விட்டது. எனவே , நாம் மீண்டும் (தானியம்) பெறுவதற்காக எங்கள் சகோதர(னாகிய புன்யாமீ) னை (யும் ) எங்களுடன் அனுப்புவீராக . நிச்சயமாக நாங்கள் அவரைப் பாதுகாத்துக் கொள்வோம் என்றனர் .
அவர் கூறினார்: இதற்கு முன் இவருடைய சகோதரரைக் குறித்து நான் உங்களை நம்பியது போல், இவரைக் குறித்தும் நான் உங்களை நம்புவதா? எனவே அல்லாஹ்வே மிகச்சிறந்த பாதுகாவலன். மேலும் அவன் கருணை காட்டுபவருள் மிகச்சிறந்த கருணையாளன் ஆவான் .
அவர்கள் தங்கள் பொருட்களைத் திறந்த போது, தங்கள் பணம் தங்களிடமே திருப்பித் தரப்பட்டிருப்பதனைக் கண்டனர். அவர்கள் எங்கள் தந்தையே! (இதனைவிட அதிகமாக) நாம் வேறெதனை விரும்ப முடியும்? இது நம்முடைய பணம். இது(வும்) நமக்குத் திருப்பித் தரப்பட்டுள்ளது. (எங்கள் சகோதரரும் எங்களுடன் வந்தால்) நாங்கள் நம் குடும்பத்தினர்க்கு உணவுப் பொருளை கொண்டு வருவோம். எங்கள் சகோதரரை (எல்லா முறையிலும்) பாதுகாத்துக் கொண்டு, ஓர் ஒட்டகச் சுமையளவு (தானியத்தை ) மிகுதியாகக் கொண்டு வருவோம். (நமக்கு இலவசமாகக் கிடைக்கும்) இந்த நிறை, பேரருளாகும் என்றனர்.
அவர் (அவர்களிடம்) நீங்கள் (தாமாகவே ஏதாவதொரு இன்னலால்) சூழ்ந்து கொள்ளப்பட்டாலன்றி , நீங்கள் கட்டாயமாக இவரை என்னிடம் (திருப்பிக்) கொண்டு வந்து சேர்ப்பீர்கள் என்று நீங்கள் என்னிடம் அல்லாஹ்வின் பேரில் உறுதி கூறாதவரை , நான் இவரை உங்களுடன் ஒருபோதும் அனுப்பமாட்டேன் என்றார். பின்னர் அவர்கள் அவருக்குத் தங்கள் உறுதி மொழியைக் கொடுத்த போது , அவர், நாம் கூறுவதை அல்லாஹ் கண்காணிப்பவனாவான் என்றார் .
மேலும் அவர் கூறினார் : என் பிள்ளைகளே ! நகரின் ஒரே வாயில் வழியே நீங்கள் யாவரும் (சேர்ந்து) நுழையாது வெவ்வேறு வாயில்கள் வழியே நுழையுங்கள்8. அல்லாஹ்வி(ன் பிடியி) லிருந்து (காப்பாற்றப்பட) நான் உங்களுக்கு எந்த உதவியும் செய்ய முடியாது. தீர்ப்பு அல்லாஹ்விடமே உள்ளது. அவனிடமே நான் நம்பிக்கை வைத்துள்ளேன் .மேலும் நம்பிக்கை வைப்போர் , அவனிடமே நம்பிக்கை வைக்க வேண்டும் .
அவர்களின் தந்தை அவர்களுக்குக் கட்டளையிட்டவாறு அவர்கள் நுழைந்த போது, (எந்த நோக்கத்திற்காக இக்கட்டளை இடப்பட்டதோ , அந்த நோக்கம் நிறைவேறி விட்டது. ஆனால் யாகூப் தம்முடைய திட்டத்தின் மூலம் தம் மக்களாகிய) அவர்களை இறைத் திட்டத்திலிருந்து காப்பாற்ற முடிந்த தில்லை . ஆயினும் யாகூபின் உள்ளத்திலிருந்த ஓர் அவாவை அவர் (இவ்வாறு) நிறைவேற்றி விட்டார்9. (யாகூபாகிய) அவருக்கு நாம் ஞானத்தை வழங்கியதனால் , அவர் மிகுந்த ஞானமுடையவராக விளங்கினார். ஆனால் பெரும்பாலானவர்கள் (இந்த உண்மையினைத் ) தெரிந்து கொள்வதில்லை. ரு8
அவர்கள் யூசுபிடம் சென்ற போது, அவர் தம் சகோதரருக்கு தம் பக்கத்தில் இடமளித்து (அவரிடம்): நிச்சயமாக நானே (காணாமற் போன) உம்முடைய சகோதரன். எனவே இவர்கள் செய்து கொண்டிருப்பது குறித்து நீர் கவலையடைய வேண்டாம் என்றார்.
பின்னர் அவர் அவர்களின் பொருளை வழங்கி (அவர்கள் திரும்பிச் செல்வதற்கு) அவர்களை ஆயத்தப்படுத்திய போது, அவர் (நீர் அருந்தும் ஒரு) குவளையை தம் சகோதரரின் மூடையில் வைத்து விட்டார். 10. பிறகு (இவ்வாறு நிகழ்ந்தது) பயணக் குழுவினர்களே ! நிச்சயமாக நீங்கள் திருடர்களாக இருக்கின்றீர்கள் என்று (அரசப் பணியாளரான ) ஓர் அறிவிப்பாளர் அறிவித்தார்.
(யூஸூஃபுடைய சகோதரர்களாகிய) அவர்கள் ( அரசப் பணியாளர்களாகிய ) அவர்களின் பக்கம் திரும்பி, நீங்கள் எதனை இழந்துள்ளீர்கள் என்றனர்.
அவர்கள் (தானியம் அளக்கக்கூடிய) அரசரது அளவையை11 நாங்கள் இழந்துள்ளோம். அதனைக் (கண்டுபிடித்துக்) கொண்டு வருபவருக்கு(ப் பரிசாக) ஓர் ஒட்டகம் சுமக்கும் அளவு   (தானியம்) கிடைக்கும் என்றனர். (இவ்வாறு அறிவித்தவர்களுள் ஒருவர்) நான் இ(ந்)த(ப் பரிசி)ற்குப் பொறுப்பாளனாவேன் (என்றார்).
அவர்கள் கூறினர் : அல்லாஹ் மேல் ஆணையாக! நாட்டில் குழப்பத்தை விளைவிப்பதற்காக, நாங்கள் (இங்கு) வரவில்லை என்பதனை நீங்கள் அறிவீர்கள். மேலும் நாங்கள் திருடர்கள் அல்ல.
அவர்கள் கூறினர் : நீங்கள் பொய்யர்கள் (என்று தெளிவு) ஆகி விட்டால் அதற்குரிய தண்டனை என்ன?
அவர்கள் கூறினர்: அதற்குரிய தண்டனை, அது (பாத்திரம்) எவருடைய பொருளில் காணப்படுகின்றதோ அவரே இ(ந்)த(ச் செயலி)ற்குத் தண்டனை(க்குரியவர்) ஆவார். நாங்கள் அநீதியிழைப்பவர்களுக்கு இவ்வாறே தண்டனையளிக்கின்றோம்.
எனவே, (அறிவிப்பாளராகிய) அவர், அவருடைய (யூஸூஃபுடைய) சகோதரரின் மூடை(யைச் சோதி)க்கு முன்னர் அவர்களின் மூடைகளை(ச் சோதிக்க) ஆரம்பித்தார்12. பின்னர் அவருடைய மூடையி(னைச் சோதித்த போது, அதில் அந்தப் பாத்திரம் இருப்பதைக் கண்டு அதி)லிருந்து அதனை வெளியே எடுத்தார். இவ்வாறு நாம் யூஸூஃபிற்காக (ஒரு) திட்டம் வகுத்தோம். (இல்லையாயின்) அவரால் மன்னரின் சட்டத்தின் கீழ் (இருந்து கொண்டு) தம் சகோதர ரை அல்லாஹ்வின் நாட்டமின்றி (தம்முடன்) தங்க வைத்துக் கொள்ள இயலாது இருந்தது. நாம் விரும்புபவருக்கு பதவிகளை உயர்த்துகின்றோம். மேலும் அறிஞர்களுக்கெல்லாம் மேலான (மிகச்) சிறந்த அறிஞன் (ஒருவன்) இருக்கின்றான்.
இவர் திருடியிருந்தால், (அது அப்படியொன்றும் வியப்பிற்குரியதன்று. ஏனென்றால்) அவருடைய ஒரு சகோதரர் (கூட) நிச்சயமாக முன்னர் திருடியுள்ளார் என்றனர். இதற்கு யூஸூஃப் தாம் அ(றிந்திருந்த)தை தமது மனதிற்குள் மறைத்து வைத்துக் கொண்டு அதனை அவர்களுக்கு வெளிப்படுத்தாதிருந்தார். (எனினும்) அவர் (தம் மனத்திற்குள்) நீங்கள் மிகக் கெட்ட நிலையில் உள்ளீர்கள். நீங்கள் கூறுவதனை அல்லாஹ்(வே) மிக்க நன்றாக அறிபவனாவான் என்றார்.
அவர்கள் கூறினர்: (அரசவை) தலைவரே !14 இவருக்கு வயது முதிர்ந்த தந்தையொருவர் உள்ளார். எனவே இவருக்குப் பதிலாக எங்களுள் எவரையேனும் தாங்கள் (சிறைப்) பிடித்துக் கொள்ளுங்கள். நிச்சயமாக நாங்கள் தங்களை நன்மை செய்பவர்களைச் சார்ந்தவராக கருதுகின்றோம்.
அவர் கூறினார்: நாங்கள் எவரிடத்தில் எங்கள் பொருளைப் பெற்றுள்ளோமோ, அவரைத் தவிர வேறொருவரை நாங்கள் பிடிப்பதிலிருந்து இறைவனிடம் அடைக்கலம் தேடுகின்றோம். நாங்கள் அவ்வாறு செய்தால், நிச்சயமாக நாங்கள் அநீதியிழைப்பவர்களைச் சார்ந்தவர்களாவோம். ரு9
எனவே, அவர்கள் அவரிடம் (யூஸூஃபிடம்)நம்பிக்கை இழந்துவிடவே, தங்களுக்குள் தனித்து ஆலோசனை செய்தனர். (அப்போது) அவர்களுள் பெரியவர் இவ்வாறு கூறினார்: அல்லாஹ்வின் பெயரால் (அதாவது அவன் மீது சத்தியம் செய்து வலியுறுத்தப்பட்ட) உறுதி மொழியினை உங்கள் தந்தை உங்களிடம் வாங்கியுள்ளார் என்பதும், (இதற்கு) முன்னர் நீங்கள் யூஸூஃப் விஷயத்தில் வரம்பு மீறியுள்ளீர்கள் என்பதும் உங்களுக்குத் தெரியாதா? எனவே என் தந்தை (குறிப்பாக) எனக்கு அனுமதி வழங்கும் வரை அல்லது அல்லாஹ்(வே) எனக்கென்று தீர்ப்பளி(த்து ஏதாவதொரு வழியினை வகு) க்கும் வரை நான் இந்த நாட்டை விட்டுப் புறப்படமாட்டேன். தீர்ப்பு வழங்குபவர்களிலெல்லாம் மிகச் சிறந்தவன் அவனே.
நீங்கள் உங்கள் தந்தையிடம் திரும்பிச் சென்று (அவரிடம்) கூறுங்கள்: எங்கள் தந்தையே! நிச்சயமாகத் தங்களுடைய மகன் திருடி விட்டார். நாங்கள் (நேரடியாகத்) தெரிந்த தையே தங்களிடம் கூறியுள்ளோம், மறைவானதை எங்களால் பாதுகாக்க இயலவில்லை.
நாங்கள் தங்கியிருந்த ஊரி(ன் மக்களி)டமும், நாங்கள் சேர்ந்து வந்த வணிகக் குழுவினரிடமும் தாங்கள் விசாரித்துப் பாருங்கள். மேலும் நிச்சயமாக நாங்கள் உண்மையே கூறுகிறோம்.
அவர் (யாகூப்) கூறினார்: (இச் செய்தி சரி) இல்லை. மாறாக, உங்கள் உள்ளங்கள் உங்களுக்கு ஒன்றை உருமாற்றிக் காட்டியுள்ளன15(எனத் தெரிகின்றது). எனவே, இப்பொழுது நான் அழகிய பொறுமையினை மேற்கொள்வதே (எனக்கு ஏற்றதாகும்). அல்லாஹ் அவர்களெல்லாரையும் என்னிடம் கொண்டு வருவான். நிச்சயமாக அவனே நன்கு அறிபவனும் நுட்பமான ஞானமுள்ளவனுமாவான்.
அவர் அவர்களிடமிருந்து விலகிச் சென்று: ( என் இறைவா!) யூஸூஃபைப் பற்றி (மீண்டும்) நான் முறையிடுகின்றேன் என்றார். அவர் வருந்திய துன்பத்தின் காரணமாக அவர் கண்கள் கண்ணீரால் நிறைந்து விட்டன16. ஆனால் அவர் தமது துயரத்தை அடக்கி வைத்திருந்தார்17.
அவர்கள் அல்லாஹ்வின் மீது ஆணையாக, தாங்கள் நோயாளியாக ஆகி அல்லது மரணமடையும் வரைத் தாங்கள் யூஸூஃபைப் பற்றி நினைத்துக் கொண்டேயிருப்பீர்கள் (எனத் தெரிகின்றது) என்றனர்.
அவர் கூறினார்: நான் எனது மனவருத்தத்தையும், கவலையையும் அல்லாஹ்விடமே முறையிடுகின்றேன். நான் அல்லாஹ்விடமிருந்து நீங்கள் அறியாத ஞானத்தைப் பெற்றுள்ளேன்.
என்னுடைய பிள்ளைகளே! செல்லுங்கள்; (சென்று) யூஸூஃபையும், அவருடைய சகோதர ரையும் தேடுங்கள். அல்லாஹ்வின் அருளில் நிராசையடைந்து விடாதீர்கள். அல்லாஹ்வின் அருளில், நிராகரிப்பவர்களைத் தவிர வேறெவரும் நிராசையடைவதில்லை.
அவர்கள் (மீண்டும்) அவரிடம் (யூஸூஃபிடம்) வந்தபொழுது, அவரிடம் கூறினர்: தலைவரே! எங்களுக்கும் எங்கள் குடும்பத்தினருக்கும் வறுமை ஏற்பட்டுள்ளது. நாங்கள் குறைவாகவே பணம் கொண்டு வந்துள்ளோம். எனவே தாங்கள் எங்களுக்கு (தானிய) அளவை முழுமையாக வழங்குங்கள். மேலும் எங்களுக்கு (ரியதை விடவும் சற்று அதிகமாக)த் தருமமும் வழங்குங்கள். நிச்சயமாக, அல்லாஹ் தருமம் வழங்குபவர்களுக்கு(ப் பெரும்) நற்பலனை வழங்குகின்றான்.
அவர் கூறினார்: நீங்கள் அறியாமையில் இருந்த போது, நீங்கள் யூஸூஃபையும், அவருடைய சகோதர ரையும் என்ன செய்திருந்தீர்கள் என்பது உங்களுக்குத் தெரியுமா?
நீர் தாமா யூஷூஃப் ? என அவர்கள் கூறினர். அவர், ஆம; நான் தான் யூஸூஃப். இவர் என் சகோதரர். அல்லாஹ் எங்கள் மீது அருள் செய்துள்ளான். எவர் (இறைவனுக்கு) அஞ்சி, பொறுமையைக் கைக் கொள்வாரோ அத்தகு நன்மை செய்பவர்களின் நற்பலனை அல்லாஹ் ஒருபோதும் வீணாக்குவதில்லை என்றார்.
அல்லாஹ்வின் மீது ஆணையாக! நிச்சயமாக அல்லாஹ் எங்கள் மீது தங்களுக்கு மேன்மையினை வழங்கியுள்ளான். மேலும் நிச்சயமாக நாங்கள் தவறிழைத்தவர்களாவோம் என்றனர்.
அவர் கூறினார்: இன்றைய நாள் உங்கள் மீது எவ்வித குற்றச்சாட்டும் இல்லை18. அல்லாஹ்(வும்) உங்களை மன்னித்து விடுவான்.  அவன் கருணை செய்பவரெல்லாரையும் விட மிக அதிகமாக கருணை செய்பவனாவான்.
நீங்கள் என்னுடைய இந்தச் சட்டையைக் கொண்டு சென்று இதனை என் தந்தையின் முன் வைத்து விடுங்கள். இதனால் அவர்கள் (என்னைப் பற்றிய) எல்லா விபரங்களையும் புரிந்து கொள்வார்கள்19. நீங்கள் உங்கள் குடும்பத்தினர் எல்லாரையும் என்னிடம் அழைத்து வாருங்கள். ரு10
அவர்களின் பயணக்குழு (எகிப்திலிருந்து) புறப்பட்டதும், அவர்களின் தந்தை (மக்களிடம்) நீங்கள் என்னைப் பைத்தியக்காரனக கருதிப் பொய்ப்படுத்தினாலும் சரியே. நிச்சயமாக நான் யூஸூஃபின் நறுமணத்தை நுகர்கின்றேன் (என்றே நான் சொல்வேன்) என்றார்.
இதற்கு அவர்கள் அல்லாஹ் மேல் ஆணையாக உம்முடைய பழைமையான அதே தவறுக்குள்ளாகியே இருக்கின்றீர் என்றனர்.
(யூஸூஃப் கிடைத்து விட்டார் என்று) நற்செய்தி கூறுபவர் (யாகூபிடம்) வந்ததும், அவர் அ(ந்)த(ச் சட்டையி) னை அவர் முன் வைத்து விட்டார். இதனால் அவர் எல்லாச் செய்தியினையும் புரிந்து கொண்டு, (அவர்களிடம்) நீங்கள் அறியாத தை நிச்சயமாக அல்லாஹ்விடமிருந்து நான் அறிகின்றேன் என்று நான் உங்களிடம் கூறவில்லையா என்றார்.
(அப்போது) அவர்கள் (யூஸூஃபின் சகோதரர்கள்) எங்கள் தந்தையே! நீர் எங்களுக்காக (இறைவனிடம்) எங்கள் பாவங்களை மன்னிக்குமாறு வேண்டுவீராக: நிச்சயமாக, நாங்கள் தவறிழைத்தவர்களாவோம் என்றனர்.
இதற்கு அவர்: நிச்சயமாக நான் உங்களுக்காக என் இறைவனிடம் பாவ மன்னிப்பைக் கோருவேன். நிச்சயமாக அவன்தான் மிக்க மன்னிப்பவனும், மேன்மேலும் கருணை காட்டுபவனுமாவான் என்றார்.
பின்னர் அவர்கள் (யாவரும்) யூஸூஃபிடம் சென்றபோது அவர், தம் பெற்றோரைத் தம்முடன் தங்க வைத்தார். மேலும், அவர் கூறினார்: நீங்கள் எல்லாரும் அல்லாஹ்வின் விருப்பப்படி எகிப்தினுள் வந்து நிம்மதியாக வாழுங்கள்.
அவர், தம் பெற்றோரைத் தமது அரியணையின் மீது அமர்த்தினார். அவருக்காக அவர்கள் (அனைவரும் இறைவனுக்கு நன்றி செலுத்தியவர்களாக) சிரம்பணிந்து வீழ்ந்தனர். அவர் (யூஸூஃப்) இவ்வாறு கூறினார்: என் தந்தையே! இது ஏற்கனவே நான் கண்ட கனவின் விளக்கமே20. என் இறைவன் அதனை உண்மையாக்கினான். அவன் என்னைச் சிறையிலிருந்து வெளியேற்றி எனக்கு (மாபெரும்) அருள் செய்துள்ளான். ஷைத்தான் எனக்கும், என் சகோதரர்களுக்குமிடையில் பிணக்கை ஏற்படுத்தியதன் பின்னர், (எனக்கு மதிப்பிற்குரிய இந்தப் பதவியினை வழங்கிய) அவன் உங்களை நகர்ப்புறத்திலிருந்து (வெளியேற்றி இப்பொழுது என்னிடம்) கொண்டு வந்துள்ளான். என் இறைவன் தான் விரும்புபவரிடம் மென்மையாக (வும், பேருதவியுடனும் ) நடந்து கொள்கின்றான். நிச்சயமாக அவனே நன்கு அறிபவனும், நுட்பமான ஞானமுடையவனுமாவான்.
என் இறைவா! நீ எனக்கு அதிகாரத்தினை வழங்கினாய். மேலும் எனக்கு கனவின் விளக்கத்தை (யும்) கற்றுத் தந்தாய். வானங்களையும், பூமியையும் படைத்தவனாகிய நீ(யே) இவ்வுலகிலும், மறுஉலகிலும் எனக்கு உதவி செய்பவன். உனக்கு முழுமையாகக் கட்டுப்பட்டு நடப்பவனாக இருக்கின்ற நிலையில், நீ எனக்கு மரணத்தைத் தந்து, நல்லவர்களுடன் என்னைச் சேர்த்து வைப்பாயாக!.
(எம்முடைய தூதரே!) இது மறைவான செய்திகளைச் சார்ந்தது 21. இதனை நாம் உமக்கு வஹீ(யின் மூலம்) அறிவிக்கின்றோம். (உம்முடைய பகைவர்களாகிய) அவர்கள் (உமக்கு எதிராகத்) திட்டங்கள் வகுத்து இறுதியில் தங்களுக்குள் ஒன்றுபட்ட போது, நீர் (அந்த நேரத்தில்) அவர்களுடன் இருக்கவில்லை.
(எல்லாரும் நேர்வழியினைப் பெற்று விட வேண்டுமென்று) நீர் பேரவா கொண்டாலும், (மக்களில்) பெரும்பாலார் ஒருபோதும் நம்பிக்கை கொள்ள மாட்டார்கள்.
(தூதுச் செய்தியைப் போதிப்பதாகிய) இது தொடர்பாக நீர் அவர்களிடம் எந்தக் கூலியும் கேட்பதில்லை. நிச்சயமாக இது மனித இனம் முழுவதற்கும் ஓர் அறிவுரையேயன்றி வேறில்லை.ரு11
வானங்களிலும், பூமியிலும் எத்தனையோ அடையாளங்கள் உள்ளன. அவர்கள் அவற்றைப் புறக்கணித்து விட்டு அவற்றைக் கடந்து செல்கின்றனர்.
அவர்களுள் பெரும்பாலார் அல்லாஹ்விடத்தில் நம்பிக்கை கொள்ளும் அதேவேளையில், இணை வைப்பவர்களாகவும் இருக்கின்றனர்.
அல்லாஹ்வின் தண்டனைகளுள் ஏதாவதொரு கடினமான தண்டனை அவர்களுக்கு வருவதிலிருந்து அல்லது (முன்னரே அறிவிக்கப்பட்ட) அந்த நேரம், அவர்கள் அறியாதிருக்கும் நிலையில் திடீரென்று அவர்களுக்கு வருவதிலிருந்து அவர்கள் பாதுகாக்கப்பட்டவர்களாக ஆகி விட்டனரா?.
நீர் கூறுவீராக: இதுவே எனது வழி22. நான் அல்லாஹ்வின் பக்கம் அழைக்கின்றேன். நானும் என்னைப் பின்பற்றியோரும் தெளிவான ஞானத்திலிருக்கிறோம். மேலும் அல்லாஹ் தூய்மையானவன். நான் (இறைவனுக்கு) இணை வைப்பவர்களைச் சார்ந்தவனல்லன்.
உமக்கு முன்னரும் (மக்களுக்கு வழிகாட்டுவதற்காக அதே) நகரங்களைச் சேர்ந்த ஆண்களையே வஹி அறிவித்துத் தூதர்களாக அனுப்பியுள்ளோம். எனவே, இவர்கள் பூமியில் சுற்றித் திரிந்து தங்களுக்கு முன்னிருந்தவர்களின் முடிவு எவ்வாறாயிற்று எனக் காண்பதில்லையா? (இறைவனுக்கு) அஞ்சுவோருக்கு மறுமை வீடே மிகச் சிறந்தது. எனவே நீங்கள் சிந்தித்துச் செயல்பட மாட்டீர்களா?.
தூதர்கள் தம் மக்களைக் குறித்து நம்பிக்கையிழந்து24 தாங்கள் பொய்ப்படுத்தப்பட்டு விட்டதாக எண்ணிய போது, அவர்களிடம் நம் உதவி வந்தது. நாம் விரும்பியவர்கள் காப்பாற்றப்பட்டனர். குற்றமிழைக்கும் மக்களை விட்டும் எம்முடைய தண்டனை (ஒருபோதும்) அகற்றப்பட மாட்டாது.
இவர்களைப் பற்றிய விளக்கத்தில் அறிவுடைய மக்களுக்கு நிச்சயமாக ஒரு படிப்பினை உண்டு. (ஒருக்காலும்) இது (எவராலும்) பொய்யாகப் புனைந்து கூறப்பட்ட செய்தியன்று. மாறாக, (இது) தனக்கு முன்னுள்ளதை (முழுமையாக) நிறைவேற்றக் கூடியதாகவும், ஒவ்வொன்றையும் மிகத்தெளிவாக விளக்கக் கூடியதாகவும், நம்பிக்கை கொள்ளும் மக்களுக்கு நேர்வழியாகவும், கருணையாகவும் இருக்கின்றது. ரு12
அளவற்ற அருளாளனும், மேன்மேலும் கருணை காட்டுபவனுமாகிய அல்லாஹ்வின் பெயரால் (ஓதுகின்றேன்).
அலிஃப் லாம் மீம் ரா1. இவை (முழுமை பெற்ற) வேதத்தின் வசனங்களாகும். உம்முடைய இறைவனிடமிருந்து உமக்கு இறக்கப்பட்ட இது முற்றிலும் உண்மையானது. ஆனால், மக்களில் பெரும்பாலார் நம்பிக்கை கொள்வதில்லை.
நீங்கள் காணும் படி அல்லாஹ் வானங்களைத் தூண்களின்றி உயர்த்தியவனாவான். பின்னர் அவன் அரியணையில் (உறுதியாக) நிலை கொண்டான். மேலும் அவன் சூரியனையும், சந்திரனையும் (உங்களின்) சேவைக்காக இயங்கச் செய்தான். (எனவே தான் விண்கோள்களுள்) ஒவ்வொன்றும் ஒரு குறிப்பிட்ட காலம் (அதன் வட்டத்தில்) இயங்கிக் கொண்டிருக்கிறது. அவன் (இயற்கைச்) சட்டத்தை அடக்கி ஆள்கிறான். நீங்கள் உங்கள் இறைவனைச் சந்திக்கவிருப்பதில் உறுதி கொள்வதற்காக, அவன் தன்னுடைய அடையாளங்களைத் தெளிவாக விளக்குகின்றான்.
மேலும் அவனே பூமியைப் பரப்பி, அதில் மலைகளையும், ஆறுகளையும் அமைத்தான். மேலும் அதில் எல்லா (வகைப்) பழங்களையும், ஆண் பெண் என இரட்டையாக ஆக்கினான். அவன் இரவால் பகலை மூடச் செய்கிறான். சிந்திக்கும் மக்களுக்கு இதில் (பல) அடையாளங்கள் உள்ளன.
மேலும் பூமியில் ஒன்றையொன்று அடுத்துப் பல (வகை) நிலப்பகுதிகளும், திராட்சைத் தோட்டங்களும், பயிர்(வகை) களும், ஒரே வேரிலிருந்து அநேகமாக வெளிப்படக் கூடியவையும், ஒரே வேரிலிருந்து வெளிப்படக் கூடாதவையுமான பேரீச்ச மரங்களும் உள்ளன. இவை ஒரே (வகைத்) தண்ணீரைக் கொண்டே நீர் பாய்ச்சப் படுகின்றன. (இவ்வாறிருந்தும்) பழத்தைப் பொறுத்தவரையில் (மரங்களாகிய) அவற்றுள் சிலவற்றிற்கு சிலவற்றை விடவும் நாம் சிறப்பினை வழங்கியுள்ளோம். இதில் சிந்திக்கும் மக்களுக்கு (பல) அடையாளங்கள் உள்ளன.
(செவியேற்பவரே! உண்மையை மறுக்கும் இவர்களைக் கண்டு) உமக்கு வியப்பு ஏற்பட்டால் (அது பொருத்தமானது தான். ஏனெனில்) நாங்கள் மரணமடைந்து மண்ணாகி விட்டால், உண்மையிலேயே நாங்கள் (மீண்டும்) புதிய பிறவியில் வருவோமா? என்ற அவர்களின் கூற்று மிக்க வியப்பிற்குரியதே. தங்கள் இறைவனை மறுத்தவர்கள் இவர்களே. மேலும் தங்கள் கழுத்துகளில் விலங்குகள் உடையோரும் இவர்களே. மேலும் இவர்களே நெருப்பிற்குரியோர், இவர்கள் அதிலேயே நெடுங்காலம் வாழ்ந்து வருவர்.
(நீர் வாக்களித்த) நன்மையை விட, (நீர் எச்சரித்த) தீமையை விரைவில் (கொண்டு வருமாறு) அவர்கள் உம்மிடம் எதிர்பார்க்கின்றனர். ஆனால் இவர்களுக்கு முன்னர் (இவ்வாறு கோரியவர்களிடம்) எல்லாப் படிப்பினைகளையும் கொண்ட தண்டனைகள் வந்து விட்டன. மக்களில் அநீதி (மிகைத்து) இருந்தும், உம்முடைய இறைவன் நிச்சயமாக அவர்களை மிகவும் மன்னிப்பவனாக இருக்கின்றான். (அவ்வாறே) நிச்சயமாக உம்முடைய இறைவன் கடினமான தண்டனைகளை வழங்குபவனாகவும் இருக்கின்றான்.
நிராகரிப்போர் இவருக்கு, இவருடைய இறைவனிடமிருந்து எந்த அடையாளமும் ஏன் இறக்கப்படவில்லை என்று கூறுகின்றனர் . (ஆனால்) நீர் (அச்சமூட்டி) எச்சரிப்பவரேயாவீர். மேலும் ஒவ்வொரு சமுதாயத்தினருக்கும் (இறைவனிடமிருந்து அனுப்பப்பட்ட) வழிகாட்டி ஒருவர் உண்டு. ரு1
ஒவ்வொரு பெண்ணும் சுமப்பதையும், கருப்பைகள் குறையாக்கி (விழச் செய்து) விடுவதையும், அவை வளரச் செய்வதையும் அல்லாஹ் (நன்கு) அறிகின்றான். மேலும் ஒவ்வொரு பொருளும் தேவையான அளவுக்கு அவனிடம் உண்டு.
அவன் மறைவானதையும், வெளிப்படையானதையும் அறிகின்ற மிகப் பெரியவனும், மிக மேலானவனுமாவான்.
உங்களுள் வார்த்தையை மறைப்பவரும், அதனை வெளியாக்குபவரும் (அவனுடைய ஞானத்தில்) சமமானவரே. அவ்வாறே இரவில் மறைந்து கொள்பவரும், பகலில் (வெளிப்படையாகச்) செல்பவரும் (சமமானவரே).
அவனிடமிருந்து இ(த்தூது)வருக்கு முன்னாலும், இவருக்குப் பின்னாலும் (ஒருவரையொருவர்) தொடர்ந்து வரக்கூடிய (மலக்குகளின்) ஒரு குழுவினர் உள்ளனர். அவர்கள் அல்லாஹ்வின் கட்டளையினால் இவரைப் பாதுகாத்துக் கொண்டிருக்கின்றனர். எந்தச் சமுதாயத்தினரும் தங்கள் அகநிலையை மாற்றிக் கொள்ளாத வரை, அல்லாஹ் ஒருபோதும் அவர்களின் நிலையினை மாற்றுவதில்லை. அல்லாஹ் ஒரு சமுதாயத்தினருக்கு தண்டனை அளிக்க முடிவு செய்து விட்டால் அதனை அகற்றுபவர் எவருமில்லை. அவனையன்றி அவர்களுக்கு உதவி செய்பவரும் எவருமில்லை.
அவனே பயத்தையும், விருப்பத்தையும் தூண்டுவதற்காக மின்னலை உங்களுக்கு காட்டுகின்றான். மேலும் அவனே எடை மிகுந்த மேகங்களை உயர்த்துகின்றான்.
இடி2 அவனைப் புகழ்வதுடன், அவனது தூய்மையை வெளிப்படுத்தவும் செய்கின்றது. அவ்வாறே அவனிடத்திலுள்ள அச்சத்தால் வானவர்களும் (செய்கின்றனர்). மேலும் அவன் இடியை அனுப்பி, தான் நாடுவோரை அதனால் தாக்குகின்றான். அவர்கள் அல்லாஹ்வைக் குறித்து வாக்குவாதம் செய்து கொண்டிருக்கின்றனர். ஆனால், அவனோ கடினமான தண்டனை வழங்குபவனாவான்.
(உதவிக்கான) அழைப்புகளில் அவனை மட்டும் அழைப்பவனின் அழைப்பே உண்மையானது. அவர்கள் அவனைத் தவிர, எவர்களை அழைக்கின்றனரோ, அவர்கள் எப்பதிலும் தருவதில்லை. (அவர்களின் செயல்) தண்ணீர் தன் வாய்க்கு எட்டுவதற்காக அதன்பால் தன் இரு கைகளை நீட்டும் ஒருவனைப் போன்றதே. ஆனால் அது (அவனது) வாய்க்கு எட்டுவதில்லை. நிராகரிப்பவர்களின் கூப்பாடு வீணாய்ப் போகின்றதாகும்.
வானங்களிலும், பூமியிலும் இருப்பவைகளும், அவற்றின் நிழல்களும் விருப்புடனோ, வெறுப்புடனோ காலையிலும், மாலையிலும் அல்லாஹ்வுக்கே  சிரம் பணிகின்றன.
நீர் அவர்களிடம், வானங்கள், பூமி ஆகியவற்றின் இறைவன் எவன் என்று கேட்பீராக. அல்லாஹ் என்று நீரே கூறுவீராக. கூறுவீராக, தமக்கே எந்தப்பலனோ, தீங்கோ ஏற்படுத்த ஆற்றல் அற்றவர்களையா அவனையன்றி உதவியாளர்களாக ஏற்படுத்தியுள்ளீர்கள்?. (மேலும் அவர்களிடம்) கூறுவீராக: குருடரும், பார்வையுடையவரும் சமமானவரா? அல்லது இருளும், ஒளியும் சமமாகுமா? அல்லது அவன் படைத்ததைப் போன்று, அவை படைத்ததன் காரணமாகவா அவற்றை அவர்கள் அல்லாஹ்வுக்கு இணையாக ஆக்கிக் கொண்டனர்? எனவே (தான், இரு) படைப்பினங்களும் அவர்களுக்கு ஒன்று போல் தெரிகிறதோ?. நீர் கூறுவீராக: எல்லாவற்றையும் அல்லாஹ் (ஒருவனே) படைத்துள்ளான். அவன் ஏகனும், வல்லமை மிக்கவனுமாவான்.
அவன் வானத்திலிருந்து தண்ணீரை இறக்குகிறான். அது பள்ளத்தாக்குகளில் அதன் கொள்ளளவிற்கு ஏற்றவாறு ஓடுகிறது. பின்னர் அந்த வெள்ளப்பெருக்கு (தன் மேற்பரப்பில்) நுரையைச் சுமந்து செல்கிறது. நகைகள் அல்லது வீட்டு உபயோகத்திற்குரிய பொருள்கள் செய்வதற்காக அவர்கள் நெருப்பில் உருக்குகின்றதிலும் அதைப் போன்றதொரு நுரையுள்ளது. இவ்வாறே அல்லாஹ் உண்மை, பொய் ஆகியவற்றி(ற்குள்ள வேறுபாட்டி)னை விளக்குகின்றான். பின்னர் நுரையானது , தூக்கி எறியப்படுவதினால் அழிந்து விடுகின்றது. மக்களுக்குப் பயனளிக்கும் பொருள், பூமியில் நிலைத்திருக்கின்றது. இவ்வாறே அல்லாஹ் உவமைகளை விளக்குகின்றான்.
தங்கள் இறைவன் கூறுவதை ஏற்றுக் கொண்டவர்களுக்கு (நிலையான) நன்மையுண்டு. மேலும், அவன் கூறுவதை ஏற்றுக் கொள்ளாதவர்கள், பூமியிலுள்ளவை அனைத்தும் இன்னும் அவற்றிற்கு சமமானவையும் அவர்களுக்கு இருந்து, அவர்கள் அப்பொருள்களையெல்லாம் தங்களுக்கு ஈடாகக் கொடுத்தாலும், அவர்களுக்குத் தீய (முடிவைக் கொண்ட) கேள்விக்கணக்கு உள்ளது. அவர்களின் தங்குமிடம் நரகமாகும். (தங்குவதற்கு) அது மிகக் கெட்ட இடமாகும். ரு2
உம்முடைய இறைவனிடமிருந்து உமக்கு இறக்கப்பட்ட(வேதமான)து முற்றிலும் உண்மையானதே ஆகுமென்று அறிபவர் குருடனைப் போன்றவரா? இல்லை, ஏனென்றால் அறிவுடையவர் மட்டுமே அறிவுரையினைப் பெறுவர்.
அத்தகையோர், அல்லாஹ்வின் உடன்படிக்கையினை முழுமையாக நிறைவேற்றுபவர்களும், உறுதி வாய்ந்த அவ்வுடன்படிக்கையினை முறிக்காதிருப்பவர்களும்;
மேலும் எவற்றுடன் தொடர்பு கொண்டிருக்க வேண்டுமென்று அல்லாஹ் கட்டளையிட்டுள்ளானோ அவற்றுடன் நிரந்தரத் தொடர்பு கொண்டிருப்பவர்களும், தங்கள் இறைவனுக்கு அஞ்சுபவர்களும், தீய(தை விளைவிக்கும் ) கேள்வி கணக்குக்கு அஞ்சுபவர்களும்,
தங்கள் இறைவனின் திருப்தியினை நாடி உறுதியாக நின்று செயலாற்றுபவர்களும், தொழுகையினைச் சிறந்த முறையில் நிறைவேற்றுபவர்களும், நாம் அவர்களுக்கு வழங்கியதிலிருந்து மறைமுகமாகவும், வெளிப்படையாகவும் (நம்முடைய வழியில்) செலவு செய்பவர்களும், நன்மையைக் கொண்டு, தீமையை அகற்றுபவர்களுமேயாவர். (மறுமை) வீட்டின் (மிகச்சிறந்த) நற்பலன் உடையவர்கள் இவர்களே.
நிலையான தோட்டங்களில் அவர்களும், அவர்களின் தந்தையர்கள், அவர்களின் துணைவியர்கள், அவர்களின் சந்ததிகள் ஆகியவர்களில் நன்மை செய்தவர்களும் நுழைவர். மேலும் வானவர்கள் ஒவ்வொரு வாயில் வழியாகவும் அவர்களிடம் வருவார்கள்.
நீங்கள் பொறுமையைக் கடைப்பிடிப்பதனால் உங்களுக்குச் சாந்தி உண்டாவதாக. எனவே, இவ்வீட்டின் வெகுமதி எவ்வளவு சிறந்தது (என அவ்வானவர்கள் கூறுவர்.
மேலும் அல்லாஹ்வின் உடன்படிக்கையை உறுதிப்படுத்திக் கொண்ட பின்னர் அதனை முறிப்பவர்கள், அல்லாஹ் இணைத்து வைக்கும் படி கட்டளையிட்டுள்ளதைத் துண்டிப்பவர்கள், பூமியில் குழப்பம் விளைவிப்பவர்கள் ஆகியவர்களுக்கு (அல்லாஹ்விடமிருந்து) சாபம் விதிக்கப்பட்டுள்ளது. மேலும் அவர்களுக்கு ஒரு தீய வீடும் ஏற்படுத்தப்பட்டுள்ளது.
அல்லாஹ் தான் விரும்புபவருக்கு உணவை வளமாக வழங்குகிறான். குறைவாகவும் கொடுக்கின்றான். இவர்கள் இவ்வுலக வாழ்க்கையைக் கொண்டு மகிழ்ச்சியடைந்து விட்டனர். ஆனால் இவ்வுலக வாழ்க்கையோ  மறுமையுடன் ஒப்பிடும்போது ஓர் அற்பப் பொருளே. ரு3
இவருக்கு, இவருடைய இறைவனிடமிருந்து எந்த அடையாளமும் ஏன் இறக்கப்படவில்லை? என்று நிராகரிப்பவர்கள் கூறுகின்றனர். நீர் கூறுவீராக: அல்லாஹ் தான் விரும்புபவரை வழி தவறிச் செல்ல விடுகிறான். (தன்னை நோக்கித்) திரும்புபவருக்குத் தன்பக்கம் வழிகாட்டுகின்றான்.
இவர்களே நம்பிக்கை கொண்டவர்கள், இவர்களின் உள்ளமே அல்லாஹ்வின் நினைவால் அமைதியடைகின்றது. கவனமாகக் கேளுங்கள். அல்லாஹ்வின் நினைவிலேயே உள்ளங்கள் அமைதி அடைகின்றன.
நம்பிக்கை கொண்டு நற்செயல்களைச் செய்தவர்களுக்கு பெரு மகிழ்ச்சியும், மிகச்சிறந்த திரும்பிச் செல்லுமிடமும் உள்ளன.
இவ்வாறே, ஒரு சமுதாயத்திடம் நாம் உம்மை அனுப்பினோம். இதற்கு முன்னர் பல சமுதாயங்கள் (வரவிருப்பவர்களை எதிர்பார்த்தவர்களாய் ) சென்றுள்ளனர். நாம் உமக்கு வஹி மூலம் அறிவித்தவற்றை இவர்களுக்கு ஓதிக் காண்பிப்பீராக. இவர்கள் அளவற்ற அருளாளனை மறுக்கின்றனர். கூறுவீராக: அவனே என் இறைவன். அவனையன்றி வணக்கத்திற்குரியவன் இல்லை. நான் அவனிடமே நம்பிக்கை வைத்துள்ளேன். மேலும் (எப்போதும்) நான் அவனிடமே திரும்புகிறேன்.
மலைகளை நகர்த்தக் கூடிய அல்லது பூமியை (பல) துண்டுகளாக்கக் கூடிய அல்லது மரணமடைந்தவர்களுடன் பேசுவதற்குக் கருவியாக இருக்கக் கூடிய ஒரு குர்ஆன் இருந்தாலும் (அவர்கள் நம்பிக்கை கொள்ள மாட்டார்கள்). மாறாக (நம்பிக்கை கொள்வதற்கான) முடிவு முழுவதும் அல்லாஹ்விடமே இருக்கின்றது. அல்லாஹ் கட்டாயமாக விரும்பியிருந்தால், எல்லா மக்களுக்கும் அவன் நேர்வழியினை வழங்கியிருப்பான் என்பதனை நம்பிக்கை கொண்டவர்கள் உணர்வதில்லையா? (தூதரே) உம்மை மறுத்தவர்கள் செய்த செயலின் காரணமாக, எப்போதும் ஏதாவதொரு கடினமான இன்னல் அவர்களை அடைந்து கொண்டேயிருக்கும்5 அல்லது அவர்களின் வீட்டின் பக்கம் இறங்கிக் கொண்டேயிருக்கும்6. இறுதியில் அல்லாஹ்வின் வாக்குறுதி (யாகிய மக்கா வெற்றி) வந்துவிடும். நிச்சயமாக,  அல்லாஹ் அந்த வாக்குறுதிக்கு ஒருபோதும் மாற்றம் செய்ய மாட்டான். ரு4
நிச்சயமாக, உமக்கு முன்னர் (தோன்றிய) தூதர்களும் ஏளனம் செய்யப்பட்டனர். இதனால் நான்,  நிராகரித்தவர்களுக்கு(ச் சிறிது காலம் வரை)த் தவணையளித்து விட்டுப் பின்னர் அவர்களைப் பிடித்துக் கொண்டேன். என்னுடைய தண்டனை எவ்வாறு (கடினமாகதாக) இருந்தது (என்பதனை இப்பொழுது பாருங்கள்).
ஒவ்வொரு ஆன்மாவையும், அது சம்பாதிப்பது குறித்து கண்காணித்து வரும் அவனா ( அவர்களிடம் கேள்வி கணக்குக் கேட்கமாட்டான்?). அவர்களோ அல்லாஹ்வுக்குப் பல இணைகளை(யும்) உருவாக்கியுள்ளனர். கூறுவீராக: நீங்கள் (கற்பனைக் கடவுளர்களாகிய) அவர்களின் பெயர்களைக் கூறுங்கள்: அல்லது பூமியில் அவனுக்குத் தெரியாத ஒன்றை நீங்கள் அவனுக்குத் தெரிவிக்கின்றீர்களா? அல்லது இது ஒரு வெறும் பேச்சா? மாறாக, நிராகரித்தவர்களுக்கு அவர்களின் சூழ்ச்சி(யே) அழகு வாய்ந்த தாக காட்டப்பட்டுள்ளது. அவர்கள் (நேரான) வழியிலிருந்து அகற்றப்பட்டுள்ளனர். அல்லாஹ் தவறான வழியில் செல்ல விட்டுள்ளவனுக்கு, (நேர்) வழி காட்ட எவனுமில்லை.
அவர்களுக்கு ஒரு தண்டனை இவ்வுலக வாழ்க்கையிலே உள்ளது. நிச்சயமாக மறுமைத் தண்டனையோ இன்னும் கடினமாகதாக இருக்கும். மேலும் அவர்களை அல்லாஹ்விடமிருந்து காப்பாற்றுபவர் எவரும் இருக்கமாட்டார்.
இறையச்சமுடையோருக்கு வாக்களிக்கப்பட்ட சொர்க்கத்தின் உவமைரீதியிலான விளக்கமாவது: அதில் ஆறுகள் ஓடிக் கொண்டிருக்கும்; அதன் பழமும், அதன் நிழலும் என்றென்றும் நிலைத்திருக்கும். இது இறைவனுக்கு அஞ்சுவோருக்கான முடிவாகும். மேலும், நிராகரிப்பவர்களின் முடிவு நெருப்பாகும்.
நாம் வேதம் வழங்கியுள்ளவர்கள், உமக்கு இறக்கப்பட்டதைக் கொண்டு மகிழ்ச்சி அடைகின்றனர். (பலதரப்பட்ட) அப்பிரிவினர்களில் இதிலுள்ள சிலவற்றை மறுக்கின்றவர்களும் (சிலர்) இருக்கின்றனர். நீர் கூறுவீராக: நான் அல்லாஹ்வை வணங்குமாறும், அவனுக்கு இணை வைக்காமல் இருக்குமாறும் எனக்கு கட்டளையிடப்பட்டுள்ளது. நான் அவன் பக்கமே (உங்களை) அழைக்கிறேன். மேலும் நானும் அவனிடமே திரும்புகின்றேன்.
மேலும், இவ்வாறே நாம் அதனைத் தெளிவான தீர்ப்பாகவே இறக்கினோம். (செவியேற்பவரே) உமக்கு ஞானம் கிடைத்துவிட்டபின்னரும் நீர் (நிராகரிப்பாளர்களாகிய) அவர்களின் தீய இச்சைகளைப் பின்பற்றினால், அல்லாஹ்விற்கெதிராக உமக்கு நண்பர் எவரும் இருக்க மாட்டார். (உம்மைக்) காப்பாற்றுபவரும் இருக்க மாட்டார். ரு5
நிச்சயமாக, நாம் உமக்கு முன்னரும் தூதர்கள் பலரை அனுப்பினோம். அவர்களுக்கு மனைவியரையும், மக்களையும் கொடுத்தோம். அல்லாஹ்வின் அனுமதியின்றி எந்தத் தூதராலும் (தம்முடைய சமுதாயத்தினரிடம்) எந்த அடையாளத்தையும் கொண்டு வர இயலாது. ஒவ்வொரு திட்டத்தின் காலமும் வரையறுக்கப்பட்டுள்ளது.
அல்லாஹ் தான் விரும்புகின்ற பொருளை அழித்து விடுகின்றான். (தான் விரும்புவதை) நிலைத்திருக்குமாறும் செய்கின்றான். எல்லாச் சட்டங்களுக்கும் அடிப்படை மூலாதாரம் அவனிடமே உள்ளது.
(தண்டனையைக் குறித்து) நாம் அவர்களுக்கு அளித்த வாக்குறுதியின் ஒரு பகுதியினை (உம் வாழ்நாளில் நினைவுபடுத்தி) உமக்குக் காட்டினாலோ, நாம் உமக்கு (அந்த நேரத்திற்கு முன்னரே) மரணத்தைத் தந்துவிட்டாலோ (இரண்டும் ஒன்றே. ஏனெனில்) தூதுச் செய்தியை தெரிவிப்பது மட்டுமே உம்மீது ( பொறுப்பாக) உள்ளது. (அவர்களிடம்) கேள்வி, கணக்குக் கேட்பது எம்முடைய பொறுப்பேயாகும்.
நாம் (அவர்களின்) நிலத்தை அதன் எல்லைகளிலிருந்தும் சுருக்கிக் கொண்டே வருவதை அவர்கள் கண்டதில்லையா? மேலும், அல்லாஹ்வே தீர்ப்பு வழங்குகின்றான். அவனது தீர்ப்பை மாற்றுபவர் எவருமில்லை. மேலும், அவன் விரைவில் கணக்கெடுப்பவனாவான்.
இவர்களுக்கு முன்னிருந்தவர்களும் திட்டங்கள் தீட்டினர். ஆனால், (நிறைவேறும்) திட்டங்கள் அனைத்தும் அல்லாஹ்விற்கே உரியன. ஒவ்வொரு மனிதனும் செய்வதனை அவன் அறிகின்றான். வரவிருக்கின்ற அந்த வீட்டின் (நல்ல) முடிவு எவருக்குரியதாகும் என்பதை அந்த நிராகரிப்போர் விரைவில் அறிவர்.
(உம்மை) நிராகரித்தவர்கள், நீர் (அல்லாஹ்வின்) தூதர் அல்ல எனக் கூறுகின்றனர். நீர் அவர்களிடம், எனக்கும், உங்களுக்குமிடையில் அல்லாஹ் போதுமான சாட்சியாக இருக்கின்றான். (இவ்வாறே தூய்மையான) இந்த வேதத்தின் ஞானம் எவரிடம் (வந்து) உள்ளதோ அவரும் (சாட்சியாக இருக்கின்றார்) எனக் கூறுவீராக. ரு6
அளவற்ற அருளாளனும், மேன்மேலும் கருணைகாட்டுபவனுமாகிய அல்லாஹ்வின் பெயரால் (ஓதுகின்றேன்).
அலிஃப் லாம் ரா 1. (இது) ஒரு வேதநூல். நீர் மக்களை அவர்களின் இறைவனின் கட்டளையால் இருள்களிலிருந்து ஒளியின்பால் வெளியேற்றி, மிகைத்தோனும், புகழ்களுக்கு உரியோனுமாகிய அவர்களின் இறைவனின் வழியில் கொண்டு செல்ல நாம் இதனை உமக்கு இறக்கினோம்.
(மிகைத்தோனும், புகழுக்குரியோனுமாகிய அந்த இறைவன்) அல்லாஹ்(வேயாவான்). வானங்களிலும், பூமியிலுமுள்ளவை எல்லாம் அவனுக்குரியனவேயாகும்.(அவனை) மறுப்பவர்களுக்குக் கடினமான ஒரு தண்டனை (விதிக்கப்பட்டு) உள்ளது.
(நிராகரிக்கின்ற) இவர்கள், மறுமையை விட இவ்வுலக வாழ்க்கைக்கு முதன்மை அளிக்கின்றனர். (மற்றவர்களையும்) அல்லாஹ்வின் வழியிலிருந்து தடுத்து, அதனைக் கோணலாக்கவும் நாடுகின்றனர். இவர்கள் தவறான வழியில் வெகுதூரம் சென்று விட்டனர்.
ஒவ்வொரு தூதரும் தமது சமுதாயத்தினருக்கு(நம்முடைய போதனைகளை )த் தெளிவாக எடுத்துரைப்பதற்கு, அவர்களுடைய மொழியிலேயே (அவருக்கு வஹி அறிவித்து) அவரை அனுப்பினோம். பின்னர் அல்லாஹ் தான் விரும்புகின்றவரை தவறான வழியில் செல்ல விடுகின்றான். மேலும், தான் விரும்புகின்றவருக்கு (நேர்) வழி காட்டுகின்றான். அவன் முற்றிலும் மிகைத்தவனும், நுட்பமான ஞானமுள்ளவனுமாவான்.
(உமக்கு முன்னர்) மூஸாவை(யும்) நாம் நம்முடைய அடையாளங்களுடன் (இவ்வாறு கட்டளையிட்டு) அனுப்பினோம். நீர், உம்முடைய சமுதாயத்தினரை இருள்களிலிருந்து ஒளியின் பக்கம் வெளியேற்றுவீராக. மேலும், அல்லாஹ்வின் அருட்களையும், அவனுடைய தண்டனைகளையும் அவர்களுக்கு ஞாபகமூட்டுவீராக. (ஏனெனில்) நிச்சயமாக, முழுமையாகப் பொறுமையினை மேற்கொண்டு, முழுமையாக நன்றி செலுத்தக்கூடிய ஒவ்வொருவருக்கும் இதில் பல அடையாளங்கள் உள்ளன.
(செவியேற்பவரே!) மூஸா தம் சமுதாயத்தினரிடம் இவ்வாறு கூறிய நேரத்தை(யும் நினைத்துப் பாரும். என் சமுதாயத்தினரே!), ஃபிர்அவ்னைச் சேர்ந்தவர்கள், உங்களுக்குக் கடுமையான தண்டனையளித்துக் கொண்டிருந்த நிலையில், உங்களை அவர்களிடமிருந்து அல்லாஹ் காப்பாற்றிய போது அவன் உங்களுக்குச் செய்த அருளை நினைத்துப் பாருங்கள். மேலும், அவர்கள் உங்கள் ஆண்மக்களைக் கொன்றும், உங்கள் பெண்களை வாழவும் விட்டு வந்தனர். அதில் உங்கள் இறைவனிடமிருந்து (உங்களுக்குப்) பெரும் சோதனை இருந்தது. ரு1
நீங்கள் நன்றி செலுத்துபவர்களாக விளங்கினால், நான் உங்களுக்கு மேலும் அதிகமாக வழங்குவேன். நீங்கள் நன்றிகொன்றவர்களாய் விடுவீர்களாயின், நிச்சயமாக என் தண்டனை கடினமானது என உங்கள் இறைவன் அறிவித்த நேரத்தையும் (நினைத்துப் பாருங்கள்).
மூஸா (தம் சமுதாயத்தினரிடம் இவ்வாறு கூறினார்:) நீங்களும் (மற்றும்) பூமியில் வாழ்பவர்கள் எல்லாரும் ஒருங்கிணைந்து நிராகரித்து விட்டால் (கூட அதனால் இறைவனுக்கு எந்தத் தீங்கும் ஏற்படுத்த முடியாது. ஏனெனில்) நிச்சயமாக அல்லாஹ் தேவைகளற்றவனும், பெரும் புகழுக்குரியவனுமாவான்.
உங்களுக்கு முன்னர் தோன்றிய நூஹின் சமுதாயத்தினர், ஆது, ஸமூது சமுதாயத்தினர், அவர்களுக்குப் பின்னர் தோன்றியவர்கள் ஆகியோர் பற்றிய (நடுக்கத்தை உண்டாக்கும்) செய்தி உங்களுக்குக் கிடைக்கவில்லையா?. (இப்பொழுது) அவர்களைப் பற்றி அல்லாஹ்வைத் தவிர வேறெவருக்கும் தெரியாது. அவர்களிடம் அவர்களின் தூதர்கள் மிகத்தெளிவான அடையாளங்களுடன் வந்தனர். (அப்போது) அவர்கள், அவர்களின் செய்தியினை ஏற்றுக் கொள்ளாமல், கோபத்தால் விரல்களைக் கடித்தனர். நீங்கள் எதனுடன் அனுப்பப்பட்டுள்ளீர்களோ அ(ந்தப் போ)தனை(யை) நாங்கள் மறுக்கின்றோம். நீங்கள் எங்களை எதன்பால் அழைக்கின்றீர்களோ, அது குறித்து நாங்கள் மன அமைதியினைக் குலைக்கக் கூடிய ஐயத்தில் இருக்கின்றோம் என்றனர்.
அவர்களின் தூதர்கள் (அவர்களிடம் இவ்வாறு) கூறினர்: வானங்களையும், பூமியையும் படைத்தவனாகிய அல்லாஹ்வைக் குறித்து உங்களுக்கு ஏதேனும் ஐயம் உள்ளதா?. அவன் உங்கள் பாவங்களில் சிலவற்றை மன்னித்து, குறிப்பிட்ட ஒரு காலம் வரை உங்களுக்கு காலக்கெடு அளிப்பதற்காக அவன் உங்களை அழைக்கிறான். இதற்கு அவர்கள் கூறினர்: நீங்கள் எங்களைப் போன்ற மனிதர்களே ஆவீர்கள். எங்கள் மூதாதையர் வணங்கி வந்ததிலிருந்து எங்களை அகற்றிவிட நீங்கள் விரும்புகிறீர்கள். எனவே, ஏதாவதொரு தெளிவான அடையாளத்தை எங்களிடம் கொண்டு வாருங்கள்.
அவர்களின் தூதர்கள் அவர்களிடம் இவ்வாறு கூறினர்: நாங்கள் உங்களைப் போன்ற மனிதர்கள் தாம் (என்பது உண்மையே) ஆனால் அல்லாஹ் தன் அடியார்களுள், தான் விரும்புபவருக்கு அருள் செய்கின்றான். நாங்கள் அல்லாஹ்வின் கட்டளையின்றி, உங்களிடம் எந்த அடையாளத்தையும் கொண்டு வருவதென்பது எங்களால் இயன்றதன்று. நம்பிக்கை கொண்டவர்கள் அல்லாஹ்விடமே நம்பிக்கை வைத்திருக்க வேண்டும்.
அவன் எங்கள் (நிலைகளுக்கு ஏற்ற) வழிகளை எங்களுக்குக் காட்டி இருக்க, நாங்கள் அல்லாஹ்விடம் நம்பிக்கை வைக்காமலிருப்பதற்கு எங்களுக்கு என்ன (நேர்ந்தது)?. மேலும், நீங்கள் எங்களுக்கு இழைத்த துன்பங்களை நிச்சயமாக நாங்கள் பொறுத்தே வருவோம். எனவே நம்பிக்கை வைப்போர் அல்லாஹ் மீதே நம்பிக்கை வைக்க வேண்டும். ரு2
நிராகரித்தவர்கள் தங்கள் தூதர்களிடம், கட்டாயம் நாங்கள் உங்களை எங்கள் நாட்டிலிருந்து வெளியேற்றி விடுவோம். அல்லது நீங்கள் (கட்டாயத்திற்குள்ளாக்கப்பட்டு) எங்கள் மார்க்கத்திற்கே திரும்பி வருவீர்கள் என்றனர். அப்போது அவர்களின் இறைவன் அவர்களுக்கு (இவ்வாறு) வஹி அறிவித்தான்: நிச்சயமாக நாம் இந்த அநீதியிழைப்பவர்களை அழித்து விடுவோம்.
மேலும் அவர்களுக்குப் பின்னர் கட்டாயம் நாம் உங்களை இந்த நாட்டில் வாழ வைப்போம். இ(ந்த வாக்குறுதியான)து என் (மேலான) இடத்தைக் கண்டு அஞ்சி, எச்சரிக்கையைக் கொண்ட என் முன்னறிவிப்புகளுக்கு அஞ்சுபவருக்கே உரியது.
அவர்கள் (தமது) வெற்றிக்காக வேண்டினர். (ஆயினும்) தீமைமிக்கவரும், (உண்மைக்கு) எதிரியுமாகிய ஒவ்வொருவரும் தோல்வியுற்றனர்.
அவர்களுக்கு முன்னால் உள்ளது நரகமே. அவன் கொதிக்கும் நீரைக் குடிக்க வைக்கப்படுவான்.
விழுங்க முடியாத அதனை அவன் வாய் நிறைய உறிஞ்சுவான். எல்லா இடத்திலிருந்தும் அவனுக்கு மரணம் வரும். ஆனால் அவன் மரணமடைய மாட்டான். இதற்கு அப்பாலும் கடினமான தண்டனை (அவனுக்கு) உள்ளது.
தங்கள் இறைவனை (அதாவது அவன் கட்டளைகளை) மறுத்தவர்களின் செயல்களின் உதாரணம், புயற்காற்றைக் கொண்ட ஒரு நாளில் காற்று வேகமாக அடித்துச் சென்று விட்ட சாம்பலைப் போன்றதாகும். அவர்கள் (தங்கள் வருங்காலத்திற்காகச்) சம்பாதித்ததில் அவர்களுக்கு எந்த அதிகாரமும் இருக்காது. இதுவே மிகவும் மோசமான அழிவாகும்.
(செவியேற்பவரே!) அல்லாஹ் வானங்களையும், பூமியையும் உண்மையுடன் படைத்திருப்பதை நீர் காணவில்லையா? அவன் விரும்பினால் உங்களை அழித்து விட்டு (உங்களுக்குப் பதிலாக) வேறொரு புதிய படைப்பைக் கொண்டு வந்து விடுவான்.
இவ்வாறு செய்வது அல்லாஹ்வுக்கு எவ்வகையிலும் கடினமானதன்று.
அவர்களெல்லாரும் அல்லாஹ்வின் முன் வந்து சேர்வார்கள். அப்போது (அவர்களில்) பலவீனமானவர்கள் (எனக் கருதப்பட்டவர்கள்) பெருமையடித்தவர்களிடம், நாங்கள் உங்களையே பின்பற்றியிருந்தோம் ; எனவே (இப்பொழுது) உங்களால் அல்லாஹ்வின் தண்டனையை எங்களிடமிருந்து சிறிதளவேனும் அகற்ற முடியுமா? என்பர். இதற்கு அவர்கள் அல்லாஹ் எங்களுக்கு நேர்வழியினை வழங்கியிருந்தால், நாங்களும் உங்களுக்கு நேர்வழியினை வழங்கியிருப்போம். (ஆனால் இப்பொழுது எதுவும் செய்ய முடியாது. இந்த நேரத்தில்) நாங்கள் பதற்றமடைவதும், பொறுமையைக் கடைப்பிடிப்பதும் எங்களுக்கு ஒன்றே. தப்பித்துக் கொள்வதற்கான எந்த வழிவகையும் எங்களுக்கில்லை என்று (பதில்) கூறுவர். ரு3
பிரச்சினைகளுக்குத் தீர்ப்பு வழங்கப்பட்ட பின்னர், ஷைத்தான் கூறுவான்: நிச்சயமாக அல்லாஹ் உங்களுக்கு உண்மையான வாக்குறுதி அளித்தான். நானும், உங்களிடம் வாக்குறுதி அளித்தேன். ஆனால் நான் உங்களுக்கு நிறைவேற்றவில்லை. எனக்கு உங்கள் மீது எந்த ஆதிக்கமும் இருந்ததில்லை. நான் உங்களை என்பால் அழைத்தேன். நீங்கள் நான் கூறியதை ஏற்றுக் கொண்டீர்கள். (அவ்வளவு தான்). எனவே, (இப்பொழுது) நீங்கள் என்னைப் பழிக்காதீர்கள். உங்களையே நீங்கள் பழித்துக் கொள்ளுங்கள். (இப்போது) என்னாலும் உங்களுடைய முறையீட்டைக் கேட்க முடியாது. என்னுடைய முறையீட்டை நீங்களும் கேட்க முடியாது. நீங்கள் என்னை அல்லாஹ்விற்கு இணையாக ஆக்கி வைத்திருந்த தை ஏற்கனவே நான் நிராகரித்து விட்டேன். (அல்லாஹ் கூறுவான்): அநீதி இழைப்போருக்கு நிச்சயமாக வேதனையளிக்கும் தண்டனை (விதிக்கப்பட்டு) உள்ளது.
நம்பிக்கை கொண்டு நற்செயல்களைச் செய்பவர்கள் , தம் இறைவனின் கட்டளையினால் தோட்டங்களில் நுழையுமாறு செய்யப்படுவர். அவற்றில் ஆறுகள் ஓடும். அவர்கள் அவற்றில் என்றென்றும் வாழ்ந்து வருவர். அங்கு அவர்களின் வாழ்த்து, சாந்தி (உண்டாவதாக) என்பதேயாகும்.
(செவியேற்பவரே!) தூய்மையான வாக்கு பற்றிய உண்மை நிலையை அல்லாஹ் எவ்வாறு விளக்கியுள்ளான் என்பதனை நீர் காணவில்லையா? அது தூய்மையான ஒரு மரத்தைப் போன்றது. அதன் வேர் உறுதியாக (நிலைபெற்று) உள்ளது. அதன் கிளை வானத்தை எட்டியுள்ளது.
ஒவ்வொரு காலத்திலும், அது தன் இறைவனின் அனுமதியுடன் தனது (புத்தம் புதிய) பழத்தை வழங்குகின்றது2. மக்கள் அறிவுரையினைப் பெற வேண்டுமென்பதற்காக அல்லாஹ் அவர்களுக்கு உருவகங்களை விளக்குகின்றான்.
கெட்டவாக்கின் நிலை பூமியிலிருந்து பிடுங்கி எறியப்பட்ட, மேலும் தனக்கு எங்கும் நிலையில்லாத கெட்ட மரத்தைப் போன்றதாகும்3.
நிலைத்து நிற்கக் கூடிய (தும்,தூய்மையானதுமான) அந்த வாக்கைக் கொண்டு அல்லாஹ் நம்பிக்கை கொண்டவர்களுக்கு இவ்வுலக வாழ்க்கையிலும், மறுமையிலும் உறுதியை வழங்குகிறான். மேலும் அநீதியிழைப்பவர்களை அல்லாஹ் (வழி) தவற விடுகிறான். மேலும் அல்லாஹ் தான் விரும்புவதைச் செய்கின்றான். ரு4
(செவியேற்பவரே!) அல்லாஹ்வின் அருளை, நன்றிகேடாக மாற்றி விட்டவர்(களின் நிலை)களை நீர் பார்க்கவில்லையா? மேலும் அவர்கள் தங்கள் சமுதாயத்தினரை அழிவிற்குரிய வீட்டில் இறக்கி விட்டனர்.
(அதாவது) அவர்கள் நரகிற்குள் நுழைவர். அது தங்குவதற்கு மிகத் தீய இடமாகும்.
மேலும் அவர்கள் (மக்களை) அல்லாஹ்வின் வழியிலிருந்து தவறச் செய்வதற்காக அவனுக்கு நிகராக இணைகளை ஆக்கிக் கொண்டனர். நீர் கூறுவீராக: தற்காலிகமான பயனைப் பெற்றுக் கொள்ளுங்கள். பின்னர் நிச்சயமாக நீங்கள் சேருமிடம் நெருப்பேயாகும்.
(தூதரே!) நீர் நம்பிக்கை கொண்டுள்ள என் அடியார்களிடம் எவ்விதமான கொடுக்கல், வாங்கலும் இல்லாத, மேலும் எத்தகு நெருங்கிய நட்பும் இல்லாத நாள் வருவதற்கு முன்னர், அவர்கள் தொழுகையினைச் சிறந்த முறையினில் நிறைவேற்றி வருமாறும் நாம் அவர்களுக்கு வழங்கியதிலிருந்து மறைமுகமாகவும், வெளிப்படையாகவும் (நம்முடைய வழியில்) செலவு செய்து வருமாறும் கூறுவீராக.
அல்லாஹ்வே வானங்களையும், பூமியையும் படைத்து, மேகங்களிலிருந்து நீரை இறக்கி, அதன்மூலம் உங்களுக்குப் பழங்களி(ன் வகையி)லிருந்து உணவைப் படைத்தான். கப்பல்கள் அவனுடைய கட்டளையினால் கடலில் செல்ல வேண்டுமென்பதற்காக, அவன் அவற்றை(ச் செலுத்தக்கூடிய காற்றை)க் கூலியின்றி உங்களுக்குத் தொண்டு செய்ய வைத்தான். (இவ்வாறே) அவன் ஆறுகளை(யும்) ஊதியமின்றி உங்களுக்குத் தொண்டு செய்ய வைத்தான்.
அவன் சூரியனையும், சந்திரனையும் ஊதியமின்றி உங்களுக்குத் தொண்டு செய்ய வைத்தான். அவை(இரண்டும் தம்மிடம் ஒப்படைக்கப்பட்ட) பணியினை ஓய்வின்றிச் செய்து வருகின்றன. அவன் இரவையும், பகலையும் ஊதியமின்றி உங்களுக்குத் தொண்டு செய்ய வைத்தான்.
நீங்கள் அவனிடம் கெஞ்சிக் கேட்டவற்றையெல்லாம் அவன் உங்களுக்கு வழங்கினான். நீங்கள் அல்லாஹ்வின் அருள்களை எண்ணத் தொடங்கினால், அவற்றை உங்களால் கணக்கிட முடியாது. நிச்சயமாக மனிதன் மிக்க அநீதியிழைப்பவனும் மிக்க நன்றிகெட்டவனும் ஆவான். ரு5
(செவியேற்பவரே!) இப்ராஹீம் இவ்வாறு கூறிய நேரத்தை (நினைத்துப் பாரும்). என் இறைவா! இந்த (மக்கா) நகரத்தை அமைதிக்குரியதாக்கி வைப்பாயாக. நாங்கள் பொய்த் தெய்வங்களை வணங்குவதிலிருந்து என்னையும், என் சந்ததிகளையும் காப்பாயாக.
என் இறைவா! நிச்சயமாக அவை பெரும்பாலான மக்களை வழிதவறச் செய்துள்ளன. எனவே என்னைப் பின்பற்றியவர் என்னைச் சார்ந்தவரே. எவர் எனக்குக் கட்டுப்பட்டு நடக்கவில்லையோ (அவரையும் மன்னிப்பாயாக) நிச்சயமாக நீ மிக்க மன்னிப்பவனும், மேன்மேலும் கருணைகாட்டுபவனுமாவாய்.
எங்கள் இறைவா! நான் என் சந்ததிகளுள் சிலரை எந்த விளைநிலமும் இல்லாத ஒரு பள்ளத்தாக்கில், உன்னுடைய சிறப்பிற்குரிய வீட்டின் அருகில் வாழ்ந்து வரச் செய்துள்ளேன்.எங்கள் இறைவா! தொழுகையினை அவர்கள் சிறந்த முறையில் நிறைவேற்றி வர வேண்டுமென்பதற்காக (நான் அவ்வாறு செய்துள்ளேன்). எனவே, நீ மக்களின் உள்ளங்களை அவர்களின் பக்கம் சாய்ப்பாயாக. மேலும் அவர்கள் (என்றென்றும் உனக்கு) நன்றி செலுத்துவதற்காக பல்வேறு பழங்களால் அவர்களுக்கு உணவளித்தும் வருவாயாக.
எங்கள் இறைவா! நாங்கள் மறைத்து வைப்பவற்றையும், நாங்கள் வெளிப்படுத்துபவற்றையும் நிச்சயமாக நீ அறிகின்றாய். பூமியிலும், வானத்திலும் எப்பொருளும் அல்லாஹ்வை விட்டும் மறைந்த தாக இல்லை.
எல்லாப் புகழும் அல்லாஹ்வுக்கே உரியன. (எனது) முதுமையிலும் அவன் எனக்கு இஸ்மாயீலையும், இஸ்ஹாக்கையும் வழங்கியுள்ளான். நிச்சயமாக இறைவன் வேண்டுதல்களை நன்கு கேட்பவனாவான்.
என் இறைவா! என்னையும் என் சந்ததிகளையும் தொழுகையினை மிகச்சிறந்த முறையில் நிறைவேற்றுபவர்களாக்கி வைப்பாயாக. எங்கள் இறைவா! என் பிரார்த்தனையை ஏற்றுக் கொள்வாயாக.
எங்கள் இறைவா! கேள்வி, கணக்கு நிகழும் நாளில், எனக்கும், என் பெற்றோருக்கும், நம்பிக்கை கொண்டவர்களெல்லாருக்கும் நீ மன்னிப்பு வழங்குவாயாக. ரு6
(செவியேற்பவரே!) அநீதியிழைப்போர் என்ன செய்து கொண்டிருக்கின்றனர் என்பது குறித்து, அல்லாஹ் கவனமற்றவனாக இருக்கின்றான் என்று நீர் ஒருபோதும் நினைக்காதீர். திறந்த கண்கள் நிலைகுத்தியவாறே நின்று விடுகின்ற அந்நாள் வரை தான் அவர்களுக்குக் காலக்கெடு அளிக்கப்படும்.
(அவர்கள்) தங்கள் தலைகளை மேலே உயர்த்திக் கொண்டு பயந்து விரைந்தோடிக் கொண்டிருப்பர். அவர்களின் பார்வைகள் அவர்களிடம் திரும்பி வரமாட்டா. அவர்களின் உள்ளங்கள் (நம்பிக்கைகளை விட்டும்) வெறுமையாகிவிடும்.
(வாக்களிக்கப்பட்ட) தண்டனை அவர்கள் மீது வரும் அந்த நாளைக் குறித்து நீர் மக்களை அச்சுறுத்தி எச்சரிப்பீராக. அநீதியிழை(க்கும் வேலையைத் தேர்ந்தெடு)த்தவர்கள் (அப்போது) எங்கள் இறைவா! எங்களுக்குச் சிறிது காலக்கெடு அளிப்பாயாக. உன்னிடமிருந்து வந்துள்ள அழைப்பை நாங்கள் ஏற்று, (உன்) தூதர்களைப் பின்பற்றுவோம் என்பர். (இதற்கு அவன் கூறுவான்:) உங்களுக்கு எவ்விதத்திலும் வீழ்ச்சி (வரப்போவது) இல்லை என்று இதற்கு முன் நீங்கள் (பலமுறை) ஆணையிடவில்லையா?
மேலும் நீங்கள் தமக்குத் தாமே தீங்கிழைத்தோரின் வீடுகளை உங்கள் வீடாக்கிக் கொண்டீர்கள். நாம் அவர்களுடன் எவ்வாறு நடந்து கொண்டோம் என்பது உங்களுக்கு மிக நன்றாகத் தெரிந்து விட்டது. நாம் உங்களுக்கு எல்லா உதாரணங்களையும் மிகத்தெளிவாக விளக்கி விட்டோம்.
அவர்கள் தங்கள் திட்டத்தைத் தீட்டினர். ஆனால் அவர்களின் திட்டங்கள் மலைகளை நகர்த்தக் கூடியவையாய் இருப்பினும், அவர்களின் திட்டங்களை (எப்படி இல்லாமலாக்குவது என்பது) அல்லாஹ்வுக்குத் தெரியும்.
எனவே (செவியேற்பவரே!) அல்லாஹ் தன்னுடைய தூதர்களிடம் அளித்த வாக்குறுதிக்கு அவன் மாற்றம் செய்பவன் என்று நீர் ஒருபோதும் நினைக்காதீர். நிச்சயமாக அல்லாஹ் மிகைத்தவனும் (தீய செயல்களுக்குப்) பழி வாங்குபவனுமாவான்.
பூமியும், வானமும் மாற்றப்பட்டு, மற்றொரு பூமியும், வானமும் நிலைநாட்டப் பெறும் நாள் ( நிச்சயமாக வரவிருக்கின்றது). தனித்தவனும், மிக்க வல்லோனுமாகிய அல்லாஹ்விடமே அவர்கள் வந்து சேர்வார்கள்.
அந்நாளில் நீர் அந்தக் குற்றவாளிகளை விலங்குகளில் பிணைக்கப்பட்டவர்களாக காண்பீர்.
அவர்களின் சட்டைகள் கீல் தாரால் செய்யப்பட்டது. மேலும் அவர்களின் முகங்களை (நரக) நெருப்பு மூடியிருக்கும்.
ஒவ்வொரு ஆன்மாவும் செய்ததற்கான கூலியை அல்லாஹ் வழங்குவதற்கே  (இவ்வாறு செய்யப்படும்). நிச்சயமாக அல்லாஹ் விரைவில் கணக்கெடுப்பவனாவான்.
இது மக்களுக்கு முழுமையான ஓர் அறிவுரையாகும். அவர்கள் இதன்மூலம் (முழுமையாக) எச்சரிக்கப்படுவதற்கும், அல்லாஹ் மட்டுமே வணக்கத்திற்குரிய ஒருவன் என்பதனை அவர்கள் தெரிந்து கொள்வதற்கும், அறிவுள்ளவர்கள் அறிவுரையினைப் பெறுவதற்கும் (இது போதுமானது). ரு7
அளவற்ற அருளாளனும் மேன்மேலும் கருணைகாட்டுபவனுமாகிய அல்லாஹ்வின் பெயரால் (ஓதுகின்றேன்).
அலிஃப் லாம் ரா1. இவை தெளிவான குர்ஆன் என்னும் (முழுமைபெற்ற) ஒரு வேதத்தின் வசனங்களாகும்.
(இவ் வேதத்தை) நிராகரித்தவர்கள் தாங்களும் முஸ்லிம்களாக (கட்டுப்படுபவர்களாக) இருந்திருக்கலாமே என்று பல வேளைகளில் விரும்புகின்றனர்.
அவர்கள் தின்று, குடித்து(தற்காலிக) பயன் பெறுவதில் ஈடுபட்டிருக்குமாறும், (அவர்களின்) வீணான நம்பிக்கைகள் அவர்களைக் கவனமற்றவர்களாக்குமாறும், நீர் அவர்களை விட்டு விடுவீராக. ஆனால் அவர்கள் விரைவில் (உண்மையினைத்) தெரிந்து கொள்வர்.
நாம் ஒரு போதும் எந்த ஊரையும், அது குறித்து (முன்னரே) அறியத்தக்க தீர்ப்பொன்று ஏற்பட்டாலன்றி, அழித்ததில்லை.
எந்தச் சமுதாயத்தினராலும் தங்கள் (அழிவிற்குரிய) காலக்கெடுவிலிருந்து விரைந்தோடி(த் தப்பி) விடவும் முடியாது. (அதிலிருந்து) பின் தங்கி(த் தப்பி) விடவும் முடியாது.
அவர்கள் கூறினர்: இந்த அறிவுரை இறக்கப் பெற்றவரே! நிச்சயமாக நீர் ஒரு பைத்தியக்காரரே.
நீர் உண்மையாளராயின், வானவர்களை எங்களிடம் ஏன் கொண்டு வருவதில்லை.
வானவர்களை நாம் உண்மையுடனே இறக்குகின்றோம் (என்பது அவர்களுக்குத் தெரியாதா?) மேலும் அந்த நேரத்தில் (நிராகரிப்பவர்களாகிய) அவர்களுக்கு காலக்கெடு அளிக்கப்படுவதில்லை.
இந்த (குர்ஆனாகிய) அறிவுரையை நாமே இறக்கினோம். நிச்சயமாக நாமே இதனைப் பாதுகாப்போம்.
உமக்கு முன்னர், முந்தைய மக்கள் பிரிவுகளிட(மு)ம் நாம் (தூதர்களை) அனுப்பினோம்.
அவர்களிடம் எந்தத் தூதர் வந்தாலும், அவர்கள் அவரை ஏளனமே செய்தனர்.
இவ்வாறே இதனை (ஏளனம் செய்யும் பழக்கத்தை) நாம் குற்றவாளிகளின் உள்ளங்களில் நுழையச் செய்கின்றோம்.
அவர்கள் இ(ந்)த(க்குர்ஆ)னிடத்து நம்பிக்கை கொள்வதில்லை. ஆனால், முன்னோர்கள் (பற்றிய அல்லாஹ்வின்) செயல்முறை சென்று விட்டது.
நாம் அவர்களுக்(குத் தெரிவிப்பதற்)காக வானத்தின் வாயிலொன்றைத் திறந்து, அவர்கள் அதன் வழியே ஏறத் தொடங்கினாலும்,
எங்கள் பார்வைகள் மங்கிவிட்டன; இல்லை! நாம் சூனியம் செய்யப்பட்டுள்ள மக்களாக இருக்கிறோம் என அவர்கள் நிச்சயமாக கூறுவார்கள். ரு1
நிச்சயமாக நாம், வானத்தில் (நட்சத்திரங்களுக்கு) பல நிலைகளை அமைத்துள்ளோம். மேலும் நாம், அதனைப் பார்ப்பவர்களுக்கு அழகு வாய்ந்ததாக ஆக்கியுள்ளோம்.
விரட்டப்பட்ட ஒவ்வொரு ஷைத்தானிலிருந்தும் நாம் அதனைப் பாதுகாத்துள்ளோம்.
ஆனால் திருட்டுத்தனமாக (இறையறிவிப்பு) ஏதாவதொன்றினைச் செவியேற்(று அதனைச் சீர்குலைத்துப் பரப்பு)கின்றவனை ஒளிமிக்க ஒரு தீச்சுடர் பின் தொடர்கின்றது2.
நாம் பூமியை விரிவுப்படுத்தி அதில் மலைகளை உறுதியாக நாட்டினோம். மேலும் எல்லாவகைப் பொருள்களையும், பொருத்தமான அளவில் அதில் நாம் வளரச் செய்தோம்.
நாம் அதில் உங்களுக்காகவும், (படைப்புகளுள்) நீங்கள் உணவளிக்காதவற்றிற்காகவும் வாழ்விற்குரிய பொருள்களை ஏற்படுத்தியுள்ளோம்.
எல்லாப் பொருள்களின் (எல்லையற்ற) கருவூலங்களும் எம்மிடம் உள்ளன. ஆனால் அதனைக் குறிப்பிட்ட ஓர் அளவிலேயே நாம் இறக்குகின்றோம்.
நாம் (நீராவியை) சுமக்கக் கூடிய காற்றுக்களை அனுப்பி, (அவற்றின் மூலம்) மேகங்களிலிருந்து (மழை) நீரை இறக்கினோம். பின்னர் அதனை உங்களுக்குக் குடிக்கக் கொடுத்தோம். உங்களால் அதனைப் (பத்திரமாக) சேர்த்து வைத்திருக்க முடியாது இருந்தது3.
நிச்சயமாக நாமே உயிரை வழங்குகின்றோம்; மரணத்தையும் கொடுக்கின்றோம். மேலும் நாமே( எல்லாவற்றிற்கும்) வாரிசாகவும் இருக்கின்றோம்.
உங்களுள் முன்னேறுபவர்களையும் நாம் அறிகின்றோம். (அவ்வாறே) உங்களுள் பின்தங்கி விடுபவர்களையும் நாம் அறிகின்றோம்.
நிச்சயமாக, உம்முடைய இறைவனே அவர்களை ஒன்று திரட்டுவான். அவன் மிக நுட்பமான ஞானமுள்ளவனும், நன்கு அறிபவனுமாவான். ரு2
மேலும் படிந்திருக்கும் சேற்றிலிருந்து உருவான, ஓசை தரும் காய்ந்த களி மண்ணிலிருந்து நிச்சயமாக நாம் மனிதனைப் படைத்தோம்.
இதற்கு முன்னர் நாம் ஜின்களை நெருப்புக் காற்றிலிருந்து 4 படைத்தோம்.
(செவியேற்பவரே!) படிந்திருக்கும் சேற்றிலிருந்து உருவாக்கப்பட்ட, ஓசை தரும் காய்ந்த களிமண்ணிலிருந்து நான் மனிதனைப் படைக்கப் போகிறேன் என உமது இறைவன் வானவர்களிடம் கூறிய நேரத்தை (யும் நினைத்துப் பாரும்).
நான் அவனை முழுமையாக்கி, என் ஆவியை அவனுள் ஊதிய போது, நீங்களெல்லாரும் அவனுடன்5 சிரம்பணிந்து விடுங்கள்.
எனவே, வானவர்கள் எல்லாரும் ஒன்றாக (இறைவனுக்கு) சிரம் பணிந்தனர்.
இப்லீசைத் தவிர, அவன் சிரம் பணிகின்றவருடன் சேர மறுத்து விட்டான்.
(இறைவன்) கூறினான்: இப்லீஸே! சிரம் பணிவோருடன் நீ ஏன் சேரவில்லை? .
அவன் கூறினான்: படிந்திருக்கும் சேற்றிலிருந்து உருவாக்கப்பட்ட, ஓசை தரும் காய்ந்த களி மண்ணிலிருந்து நீ படைத்த மனிதனைப் போல், நான் சிரம் பணியப் போவதில்லை.
(இறைவன்) கூறினான்: இதிலிருந்து நீ வெளியேறி விடு. ஏனெனில், நிச்சயமாக நீ துரத்தப்பட்டவனாவாய்.
மேலும், நற்பலனும்,தண்டனையும் வழங்கப்படும் நாள்வரை, உன் மீது நிச்சயமாக (என்) சாபமிருக்கும் (என்பதனை நினைவில் வைத்துக் கொள்).
(அவன்) கூறினான்: என் இறைவா! அவர்கள் (மீண்டும்) எழுப்பப்படும் நாள் வரை, நீ எனக்குக் காலக்கெடு அளிப்பாயாக.
(இறைவன்) கூறினான்: நிச்சயமாக நீ காலக்கெடு அளிக்கப்பட்டவர்களைச் சேர்ந்தவனாவாய்.
குறிப்பிட்ட காலத்தின் அந்நாள் வரை.
(அவன்) கூறினான்: என் இறைவா! நீ என்னை வழி தவறியவனென்று தீர்மானித்துக் கொண்டதன் காரணமாக, கட்டாயம் நான் உலகில் (தவறான வழியினை) அவர்களுக்கு அழகு வாய்ந்ததாக்கிக் காட்டி, அவர்களெல்லாரையும் வழிதவறச் செய்வேன்.
ஆயினும், அவர்களுள் உன்னால் தேர்ந்தெடுக்கப்பட்ட அடியார்களைத் தவிர (அவர்கள் தப்பி விடுவார்கள்).
(இறைவன்) கூறினான்: என்னிடம் வர இதுவே நேரான வழியாகும்.
உன்னைப் பின்பற்றும் வழிகேடர்களைத் தவிர, என் அடியார்களிடத்து உனக்கு எந்த அதிகாரமும் கிடையாது.
நிச்சயமாக அவர்கள் எல்லாருக்கும் நரகமே வாக்களிக்கப்பட்ட இடமாகும்.
அதற்கு ஏழு வாயில்கள் உள்ளன. ஒவ்வொரு வாயிலுக்கும் அ(ந்த நிராகரிப்ப)வர்களுள் ஒரு பகுதியினர் ஒதுக்கப்பட்டுள்ளனர். ரு3
நிச்சயமாக (இறைவனுக்கு) அஞ்சுவோர் தோட்டங்களிலும், நீரூற்றுக்களிலும் இருப்பார்கள்.
(நீங்கள்) அதனுள் சாந்தியுடன் பாதுகாப்பில் நுழையுங்கள் (என்று அவர்களிடம் கூறப்படும்).
அவர்களின் உள்ளங்களிலுள்ள பகைமை உணர்வை நாம் அகற்றி விடுவோம். அதனால் அவர்கள் (சுவர்க்கத்தில்) ஒருவரையொருவர் நோக்கிய வண்ணம் சகோதரர்களாய் மஞ்சங்களில் இருப்பர்.
அவற்றில் அவர்களுக்கு களைப்பும் ஏற்படாது. அவற்றிலிருந்து அவர்கள் ஒருபோதும் வெளியேற்றப்படவும் மாட்டார்கள்.
(தூதரே!) நான் மிக அதிகமாக மன்னிப்பவனும், மேன்மேலும் கருணைகாட்டுபவனுமாவேன் என நீர் என் அடியார்களுக்கு அறிவிப்பீராக.
என்னுடைய ஆக்கினை தான் (உண்மையிலேயே) வேதனையளிக்கக் கூடிய ஆக்கினையாகும் (என்றும் அறிவிப்பீராக).
நீர் அவர்களுக்கு இப்ராஹீமின் விருந்தினர்களைப் பற்றி (யும்) அறிவிப்பீராக.
அவர்கள் அவரிடம் வந்து, சாந்தி (உமக்கு உண்டாவதாக) எனக் கூறிய போது, நாங்கள் உங்களு(டைய வருகை)க்கு அஞ்சுகிறோம் என்றார்.
அவர்கள், நீர் அஞ்ச  வேண்டாம். நாங்கள் உமக்கு மிகுந்த ஞானத்தைக் கொண்ட மகனைக் குறித்து நற்செய்தி வழங்குகின்றோம் என்றனர்.
நான் முதுமையடைந்திருந்தும் நீங்கள் எனக்கு நற்செய்தி வழங்குகிறீர்களா? நீங்கள் எதன்படி எனக்கு (இந்த) நற்செய்தியினை வழங்குகிறீர்கள் (என்பதனைக் கூறுங்கள்) என்று அவர் கூறினார்.
நாங்கள் உமக்கு உண்மையான நற்செய்தியினைக் கூறியுள்ளோம். எனவே, நீர் நம்பிக்கை இழந்தவராகி விடவேண்டாம் என்று அவர்கள் கூறினர்.
அவர் கூறினார்: வழிதவறியவர்களைத் தவிர, தம்முடைய இறைவனின் கருணையிலிருந்து எவன்தான் நம்பிக்கை இழப்பான்?
(மேலும்) அவர் கூறினார்: தூதர்களே! (இப்பொழுது) உங்களுடைய முக்கியமான பணி என்ன?
அவர்கள் கூறினார்கள்: நாங்கள் குற்றவாளிகளான சமுதாயத்தினரிடம் (அவர்களை அழிப்பதற்காக) அனுப்பப்பட்டுள்ளோம்;
லூத்தைப் பின்பற்றுபவர்களைத் தவிர. (லூத்தைப் பின்பற்றிய) அவர்கள் எல்லாரையும் நிச்சயமாக நாங்கள் காப்பாற்றுவோம்.
ஆம், அவருடைய மனைவியைத் தவிர. நிச்சயமாக அவள் பின் தங்கி விடுபவர்களைச் சார்ந்தவளாவாள் என்று நாங்கள் கருதுகிறோம். ரு4
பின்னர் அந்த தூதர்கள் லூத்தின் சமுதாயத்தினரிடம் வந்த போது,
அவர்(அவர்களிடம்): நீங்கள் (இந்த ஊருக்கு) அன்னியர்களாக தெரிகிறதே என்றார்.
அவர்கள் கூறினார்கள்: உண்மை என்னவென்றால், இவர்கள் ஐயம் கொண்டிருக்கும் அ(ந்)த(ஆக்கினையி)னை (ப் பற்றிய செய்தியை) நாங்கள் உம்மிடம் கொண்டு வந்துள்ளோம்.
நாங்கள் உம்மிடம் உறுதியான செய்தியினைக் கொண்டு வந்துள்ளோம். நிச்சயமாக நாங்கள் உண்மையாளர்களே.
எனவே நீர் இரவின் (பிற்) பகுதியில் உம்முடைய குடும்பத்தினரை அழைத்துக் கொண்டு சென்று விடுவீராக. நீர் அவர்களுக்கு பின்னாலேயே செல்வீராக. உங்களுள் எவரும் திரும்பிப் பார்க்க வேண்டாம்6. நீங்கள் எங்கு செல்ல வேண்டுமென்று உங்களுக்கு கட்டளையிடப்படுகின்றதோ (அங்கு நீங்களெல்லாரும்) சென்று விடுங்கள்.
அதிகாலையிலே(யே) இவர்கள் வேருடன் துண்டிக்கப்பட்டு விடுவர் என்ற செய்தியினை நாம் அவருக்குத் திட்டவட்டமாகத் தெரிவித்து விட்டோம்.
(இப்பொழுது லூத்தைப் பிடிப்பதற்கான வாய்ப்பு கிடைத்து விட்டது என்ற எண்ணத்தில்) அந்த நகர மக்கள், மகிழ்ச்சியடைந்தவர்களாக7 அவரிடம் வந்தனர்.
அவர் கூறினார்: இவர்கள் என் விருந்தினர்கள். நீங்கள் (இவர்களைப் பயமுறுத்தி), என்னை இழிவுபடுத்தாதீர்கள்.
மேலும் அல்லாஹ்வுக்கு அஞ்சுங்கள்; என்னை அவமானப்படுத்தாதீர்கள்.
அவர்கள் கூறினார்கள்: அன்னியர்களை தங்க வைப்பதிலிருந்து நாங்கள் உம்மைத் தடுக்கவில்லையா?
அவர் கூறினார்: நீங்கள் தீங்கிழைக்க முனைந்துள்ளீர்கள் என்றால் என்னுடைய பெண் மக்கள் (உங்களைச் சேர்ந்தவர்களின் வீடுகளிலேயே மணமுடித்துக் கொடுக்கப்பட்டு) இருப்பதை எண்ணிப் பாருங்கள்.
(நபியே!) உமது வாழ்வின் மீது ஆணையாக, நிச்சயமாக அவர்கள் தங்களுடைய போதை வெறியில்  தடுமாறித் திரிகின்றனர்.
எனவே (வாக்களிக்கப்பட்ட) அந்த ஆக்கினை பொழுது விடிந்ததும் அவர்களைப் பற்றிக் கொண்டது.
நாம் அந்த ஊரை, தலைகீழாக ஆக்கினோம்8. பொடிக்கற்களின் மழையை அவர்கள் மீது பொழியச் செய்தோம்.
நிச்சயமாக இவற்றில் அடையாளங்களைப் படிக்கக் கூடியவருக்கு அறிகுறிகள் (பல) உள்ளன.
மேலும் அது9 (இன்னும்) நிலைத்திருக்கின்ற ஒரு பெரிய சாலையில் (அமைந்து) உள்ளது10.
நிச்சயமாக நம்பிக்கை கொண்டோருக்கு, இதில் ஓர் அடையாளம் உள்ளது.
நிச்சயமாக அய்க்க11 சமுதாயத்தினரும் அநீதி இழைப்பவர்களாகவே இருந்தனர்.
எனவே! அவர்களையும் நாம் பழி வாங்கினோம். அவ்விரண்டு (இடங்களு)ம் ஒரு நெடுஞ்சாலையில் புதைந்து உள்ளன. ரு5
நிச்சயமாக, ஹிஜ்ர் நகர மக்களும்12 (எம்முடைய) தூதரைப் பொய்ப்படுத்தினர்.
அவர்களுக்கு (ம்) நாம் எம்முடைய அடையாளங்களை வழங்கினோம். ஆனால் அவர்கள் அவற்றைப் புறக்கணிப்பவர்களாக இருந்தனர்.
அவர்கள் மலைகளின் சில பகுதிகளைக் குடைந்தெடுத்து பாதுகாப்புடன் வீடுகளை அமைத்து வந்தனர்.
அதிகாலையிலேயே, (வாக்களிக்கப்பட்ட) அந்த ஆக்கினை அவர்களைப் பற்றிக் கொண்டது.
அவர்கள் சேர்த்து வைத்திருந்தது, (அந்த நேரத்தில்) அவர்களுக்குச் சிறிதும் பயனளிக்கவில்லை.
வானங்களையும், பூமியையும், அவ்விரண்டிற்கும் இடையிலுள்ளவற்றையும் நாம் உண்மையுடன் படைத்தோம். மேலும், (வாக்களிக்கப்பட்ட) அந்த நேரம் நிச்சயமாக வரக்கூடியதேயாகும். எனவே நீர் (அவர்களின் அநீதிகளை) அழகிய பொறுமையுடன் அலட்சியப்படுத்தி விடுவீராக.
நிச்சயமாக, உம்முடைய இறைவன் சிறந்த படைப்பாளியும், நன்கு அறிபவனுமாவான்.
நிச்சயமாக நாம் உமக்கு மீண்டும் மீண்டும் ஓதப்படும் ஏழையும் (ஏழு வசனங்களையும்), மகத்துவமிக்க குர்ஆனையும் வழங்கினோம்.
நாம் தற்காலிகமாகப் பயன் தரும் பொருள்களை வழங்கியவர்களுள், சில பிரிவினர்களின் பால் உம் கண்களை விரிக்க வேண்டாம். அவர்களு(டைய அழிவு)க்குக் கவலையடைய வேண்டாம். நம்பிக்கையாளர்களுக்கு உமது கருணையின் இறக்கையை விரிப்பீராக.
மேலும் நீர் கூறுவீராக: நிச்சயமாக, நான் தெளிவான ஓர் எச்சரிக்கையாளனே.
எவ்வாறெனில், பிரிக்கப்பட்டவர்களுக்கு14 நாம் (தண்டனை) இறக்கினோம்.
(ஏனெனில்), அவர்கள் குர்ஆனைப் பகுதிகளாக உடைத்தனர்.
எனவே உம் இறைவன் மீது ஆணையாக! நாம் அவர்களெல்லாரிடமும் கேள்வி(கணக்குக்) கேட்போம்.
(அதாவது) அவர்கள் செய்து கொண்டிருந்த செயல்களைக் குறித்து (கணக்குக் கேட்போம்).
(அவர்களுக்குத் தெரிவிக்குமாறு) உமக்குக் கட்டளையிடப்பட்ட செய்தியினை, நீர் தெளிவாக அறிவிப்பீராக; மேலும் இணைவைப்பவர்களைப் புறக்கணித்து விடுவீராக.
ஏளனம் செய்வோருக்கு எதிரில் உமக்கு நாமே போதுமானவன்.
(ஏளனம் செய்கின்ற) அவர்கள், அல்லாஹ்வுடன் வேறு கடவுளரை உருவாக்கிக் கொண்டிருக்கின்றனர். எனவே, அவர்கள் (அதன் விளைவை) விரைவில் அறிந்து கொள்வார்கள்.
அவர்களின் கூற்றினால், உம்முடைய உள்ளம் துன்பமடைவதை நிச்சயமாக நாம் அறிகின்றோம்.
எனவே, நீர் உம்முடைய இறைவனைப் புகழ்ந்து (அவனது) தூய்மையை எடுத்துரைப்பீராக. (மேலும் அவனுக்கு) சிரம் பணிவோருடன் சேர்ந்து விடுவீராக.
உமக்கு மரண(நேர)ம் வரும் வரை உம்முடைய இறைவனை வணங்கிக் கொண்டேயிருப்பீராக. ரு6
அளவற்ற அருளாளனும் மேன்மேலும் கருணைகாட்டுபவனுமாகிய அல்லாஹ்வின் பெயரால் (ஓதுகின்றேன்).
(நிராகரிப்பாளர்களே), அல்லாஹ்வின் கட்டளை நெருங்கி விட்டது. எனவே, நீங்கள் அதுகுறித்து பொறுமை இழந்தவர்களாக இருக்க வேண்டாம். அவன் தூய்மையானவன்; (நிராகரிப்பவர்களாகிய) அவர்கள் (அவனுக்கு) ஏற்படுத்தும் இணையை விட அவன் மிக்க மேலானவன்.
அவன் வானவர்களை "வணக்கத்திற்குரியவன் என்னைத் தவிர வேறு எவனும் இல்லை. எனவே எனக்கே அஞ்சுங்கள்" என எச்சரிப்பீராக என்ற வஹியுடன், அடியார்களுள் தான் விரும்பியோரிடம் தன் கட்டளை மூலம் இறக்குகிறான்.
அவன் வானங்களையும், பூமியையும் உண்மையுடன் படைத்தான். அவர்கள் (அவனுக்கு) ஏற்படுத்தும் இணையை விட அவன் மிக்க மேலானவன்.
அவன் மனிதனை (ஓர் அற்பமான) விந்திலிருந்து படைத்தான்.ஆனால், அந்தோ! அவன் (இறைவனுக்கு எதிராக) மிகவும் பகிரங்கமான குதர்க்கவாதியாகி விடுகிறான்.
கால்நடைகளையும் அவன் படைத்தான். அவற்றில் உங்களுக்கு வெப்பம் தரும் பொருளும், (மற்றும்) பல பலன்களும் உள்ளன. மேலும் அவற்றி(ன் இறைச்சியி)லிருந்தும் நீங்கள் உண்கிறீர்கள்.
நீங்கள் அவற்றை (மேய்த்து விட்டு) மாலையில் திருப்பி ஓட்டி வரும் போதும், நீங்கள் அவற்றை காலையில் (மேய) விட்டு விடும்போதும், அவற்றுள் உங்களுக்கு அழகு (மற்றும் பெருமைக்கான) வகைகள் உள்ளன.
மிக்க கஷ்டத்துடனன்றி, உங்களால் செல்ல முடியாத ஊருக்கு உங்கள் சுமைகளை அவை சுமந்து செல்கின்றன. நிச்சயமாக, உங்கள் இறைவன் இரக்கமிக்கோனும், மேன்மேலும் கருணை காட்டுபவனுமாவான்.
அவன் குதிரைகளையும், கோவேறு கழுதைகளையும் நீங்கள் அவற்றின் மேல் ஏறிச் செல்வதற்காகவும், அழகிற்காகவும் (அவன் படைத்தான்). நீங்கள் அறியாதவை(களான மேலும் பல்வேறு வாகனங்)களை அவன் (வருங்காலத்திலும்) படைப்பான்1.
(மார்க்கத்தின்) நேரான வழி (காட்டுவது) அல்லாஹ்வின் பொறுப்பே. அவற்றுள் (அதாவது வழிகளுள்) சில கோணலானவை. ஆனால், அவன் நாடியிருந்தால் உங்களெல்லாருக்கும் நேர் வழியினை வழங்கியிருப்பான்.  ரு1
அவனே மேகங்களிலிருந்து (மழை) நீரை இறக்குகிறான். அதிலே உங்களுக்குக் குடிநீரும் உள்ளது. மேலும் அதிலிருந்தே நீங்கள் (உங்கள் கால்நடைகளை) மேய்க்கும் மரங்களும் (வளர்கின்றன).
அவன் உங்களுக்காக அதன் மூலம் பயிரையும், ஒலிவ மரத்தையும், பேரீச்ச மரத்தையும், திராட்சைகளையும், எல்லா வகைப் பழங்களையும் உற்பத்தி செய்கிறான். நன்கு சிந்தித்துச் செயலாற்றுபவர்களுக்கு இதில் (தெளிவான) ஓர் அடையாளம் உள்ளது.
அவன் இரவையும், பகலையும், சூரியனையும், சந்திரனையும் உங்களுக்கு ஊதியமின்றிப் பணி செய்வதற்காக அமைத்துள்ளான். மேலும் (ஏனைய) எல்லா நட்சத்திரங்களும், அவனது கட்டளையினால் (உங்களுக்குப்) பணி செய்வதற்கே நியமிக்கப்பட்டுள்ளன. சிந்தித்துச் செயலாற்றுபவர்களுக்கு நிச்சயமாக இதில் பல அடையாளங்கள் உள்ளன.
அவன் உங்களுக்காகப் பூமியில் படைத்துள்ள பொருள்கள், பல்வேறு நிறங்க(ளையும், வகைக)ளை(யும்) கொண்டவையாகும். (அவை) உங்களுக்குப் பயனளித்துக் கொண்டிருக்கின்றன. அறிவுரை பெறுபவர்களுக்கு நிச்சயமாக இவற்றில் ஓர் அடையாளம் உள்ளது.
நீங்கள் (மீன்களின்) புத்தம் புதிய இறைச்சியை உண்பதற்காகவும், நீங்கள் அணிகின்ற நகைக(ளுக்கான பொருள் க)ளை வெளியிலெடுப்பதற்காகவும் அவனே கடலை (உங்களுக்கு) த் தொண்டு செய்ய வைத்தான். (செவியேற்பவரே!) நீர் (கடற்பயணம் செய்வதற்காக) அதில் தண்ணீரைக் கிழித்துக் கொண்டு செல்லும் கப்பல்களைக் காண்கின்றீர். மேலும் நீங்கள் அவனுடைய மற்றுஞ் சில அருள்களைத் தேடுவதற்காகவும், நீங்கள் (அவனுக்கு) நன்றி செலுத்துவதற்காகவும் (அவன் கடலைப் படைத்தான்).
உங்களுடன் நிலைகுலையாமல் தாங்கி இருக்க பூமியில் அவன் உறுதியான மலைகளை அமைத்தான். நீங்கள் (சேருமிடத்தை அடைய) வழிகளைத் தெரிந்து கொள்வதற்காக ஆறுகளையும், சாலைகளையும் ஏற்படுத்தினான்.
(மேலும் பல) அடையாளங்களையும் (அவன் ஏற்படுத்தியுள்ளான்). நட்சத்திரங்களின் மூலமும் அவர்கள் சரியான பாதையைப் பெற்றுக் கொள்கின்றனர்.
எனவே படைப்பவன் படைக்காதவனைப் போலாவானா? இருந்தும் நீங்கள் புரிந்து கொள்வதில்லையா?.
நீங்கள் அல்லாஹ்வின் அருட்களை எண்ணத் தொடங்கினால், அவற்றை உங்களால் (ஒருபோதும்) கணக்கிட முடியாது. நிச்சயமாக அல்லாஹ் மிக்க மன்னிப்பவனும், மேன்மேலும் கருணைகாட்டுபவனுமாவான்.
மேலும் நீங்கள் மறைத்து வைப்பதையும், நீங்கள் வெளிப்படுத்துவதையும் அல்லாஹ் அறிகின்றான்.
மேலும், அவர்கள் அல்லாஹ்வையன்றி எவர்களை அழைக்கின்றனரோ அவர்களால் (பொய்க் கடவுளரால்) எதனையும் படைக்க முடியாது. மேலும் அவர்களே (இறைவனால்) படைக்கப்பட்டவர்கள்.
அவர்கள் மரணமடைந்தவர்கள்; உயிருள்ளவர்கள் அல்ல. மேலும் எப்போது எழுப்பப்படுவர் என்பதனை (க் கூட) அவர்கள் அறிவதில்லை. ரு2
உங்களின் வணக்கத்திற்குரியவன் ஏக இறைவனாவான். மறுமையில் நம்பிக்கை கொள்ளாதவர்களின் உள்ளங்கள் (உண்மையை) வெறுப்பவையாகும். மேலும் அவர்கள் பெருமையடிப்பவர்களாவார்கள்.
அவர்கள் மறைவாகச் செய்வதையும், அவர்கள் வெளிப்படையாகச் செய்வதையும் ஐயத்திற்கிடமின்றி அல்லாஹ் அறிகின்றான் என்பது உறுதி. பெருமையடிப்பவர்களை அவன் ஒருபோதும் நேசிப்பதில்லை.
மேலும் உங்கள் இறைவன் இறக்கியது (குறித்து) என்ன (நினைக்கிறீர்கள்?) என்று அவர்களிடம் கூறப்பட்டால், இது முன்னோர்களின் கதைகளாகும் என்று அவர்கள் கூறுகின்றனர்.
(இதன் விளைவாக) அவர்கள் மறுமைநாளில் தம் (பாவச்) சுமைகளை முழுமையாகவும், மற்றும் தாம் அறிவின்றி வழி தவறச் செய்கின்றவர்களின் சுமைகளின் ஒரு பகுதியையும் சுமப்பார்கள். கவனமாகக் கேளுங்கள். அவர்கள் சுமப்பது மிக மோசமானதாகும். ரு3
இவர்களுக்கு முன்னிருந்தவர்களும் (தமது காலத்து தூதர்களுக்கு எதிராக) சதித் திட்டங்கள் தீட்டினர். ஆனால் அல்லாஹ் அவர்களுடைய கட்டுமானத்தை அடியோடு அழித்தான். எனவே, கூரைகள் அவர்களுக்கு மேலிருந்து அவர்கள் மீது விழுந்தன. அவர்களுக்குச் சிறிதும் தெரியாத இடத்திலிருந்து ஆக்கினை அவர்களிடம் வந்தது.
பின்னர் மறுமை நாளில் அவன், அவர்களை இழிவுபடுத்துவான். மேலும் அவன், நீங்கள் (என்னுடைய தூதர்களை) எதிர்ப்பதற்குக் காரணமாய் இருந்த என் இணைகள் (அதாவது எனக்கு இணையாக்கப்பட்டவர்கள் இப்பொழுது) எங்கே? என்று கூறுவான். அப்பொழுது அறிவு வழங்கப்பட்டவர்கள், நிச்சயமாக இன்றைய தினம் இழிவும், துன்பமும் நிராகரிப்பவர்களுக்கே (ஏற்படும்) எனக் கூறுவர்.
(நிராகரிப்பவர்களாகிய) அவர்கள் தமக்குத் தாமே அநீதியிழைத்துக் கொண்டிருக்கும் வேளையில், வானவர்கள் அவர்களை மரணிக்கச் செய்கின்றனர். அப்போது அவர்கள் எந்தத் தீமையையும் நாங்கள் செய்ததில்லை என்று (கூறி முற்றிலும்) பணிந்து விடுகின்றனர். (அவ்வாறன்று); மாறாக, நீங்கள் செய்து வந்ததை அல்லாஹ் நன்கு அறிகிறான் (எனக் கூறப்படும்).
எனவே(இப்பொழுது) நீங்கள் நகரத்தில் நீண்ட காலம் தங்குவதற்காக, அதன் வாயில்களின் வழியாக நுழையுங்கள். நிச்சயமாக பெருமையடிப்பவர்களின் தங்குமிடம் மிகக் கெட்டதேயாகும்.
இறையச்சத்துடன் நடப்பவர்களிடம், உங்கள் இறைவன் இறக்கியது (குறித்து) என்ன (நினைக்கிறீர்கள்?) என்று கூறப்படும் போது, அவர்கள் (அது) மிகச் சிறந்தது எனக் கூறுவார்கள். நன்மை செய்வோருக்கு இந்த உலகில் நன்மையே விளையும். (அவர்களுக்குரிய) மறுமையின் வீடு, அதை விடவும் சிறந்தது. (இறைவனுக்கு) அஞ்சுவோரின் வீடு, நிச்சயமாக மிகச் சிறந்த தேயாகும்.
(அந்த) நிலையான தோட்டங்களில் அவர்கள் நுழைவார்கள். அவற்றுள் ஆறுகள் ஓடும். அவற்றில் அவர்கள் விரும்புவதெல்லாம் அவர்களுக்குக் கிடைக்கும். (இறைவனுக்கு) அஞ்சுவோருக்கு, இவ்வாறே அல்லாஹ் நற்பலன் அளிக்கின்றான்.
(இறையச்சத்துடன் நடப்பவர்களாகிய) அவர்கள் தூயவர்களாய் இருக்கும் நிலையில், வானவர்கள் அவர்களின் உயிர்களைக் கைப்பற்றி உங்களுக்கு சாந்தி உண்டாவதாக, உங்களுடைய நற்செயல்களுக்குப் பதிலாக நீங்கள் சுவர்க்கத்தில் நுழையுங்கள் என்று கூறுவார்கள்.
(நிராகரிப்பாளர்களாகிய) அவர்களிடம் வானவர்கள் வருவதையோ, உம்முடைய இறைவனின் தீர்ப்பு வருவதையோ தவிர வேறெதனை அவர்கள் எதிர்பார்த்துக் கொண்டிருக்கின்றனர்? இவ்வாறே அவர்களுக்கு முன்னிருந்தவர்களும் செய்தனர். அல்லாஹ் அவர்களுக்கு எந்த அநீதியும் இழைக்கவில்லை. மாறாக, அவர்கள் தமக்குத் தாமே அநீதி இழைத்துக் கொண்டனர்.
ஆகவே அவர்கள் செய்த தீமை(யின் விளைவு)கள் அவர்களைப் பற்றிக் கொண்டது. அவர்கள் ஏளனம் செய்து கொண்டிருந்தது, அவர்களைச் சூழ்ந்து கொண்டது. ரு4
இணைவைப்பவர்கள் (இவ்வாறும்) கூறினர். அல்லாஹ் நாடியிருப்பின், நாங்களும், எங்கள் மூதாதையர்களும் அவனைத் தவிர வேறெதனையும் வணங்கியிருக்க மாட்டோம்; மேலும் நாங்கள் அவன் (கட்டளை) இன்றி எதனையும் விலக்கியிருக்க மாட்டோம். அவர்களுக்கு முன் (உண்மையின் பகைவர்களாக) இருந்தவர்களும் அவ்வாறே செய்தனர். (இறைத்தூதை) மிகத்தெளிவாக எடுத்துரைப்பதைத் தவிர தூதர்களுக்கு வேறென்ன பொறுப்புள்ளது? .
நீங்கள் அல்லாஹ்வை வணங்குங்கள்; தீயவர்களை விட்டு விலகுங்கள் என்ற கட்டளையுடன் ஒவ்வொரு சமுதாயத்திற்கும் நிச்சயமாக நாம் தூதரை அனுப்பினோம். அவர்களுள் சிலருக்கு அல்லாஹ் நேர்வழியை வழங்கினான். மற்றும் சிலருக்கு அழிவு உறுதியாகி விட்டது. எனவே நீங்கள் பூமியில் பயணம் செய்து (நபிமார்களைப் ) பொய்ப்படுத்தியவர்களின் முடிவினைப் பாருங்கள்.
(தூதரே!) அவர்கள் நேர்வழி பெறவேண்டுமென நீர் மிகுந்த ஆர்வம் கொண்டிருப்பின், வழி தவறச் செய்து கொண்டிருப்பவர்களுக்கு, ஒருபோதும் அல்லாஹ் நேர்வழி காட்ட மாட்டான். மேலும், அவர்களுக்கு எந்த உதவியாளரும் இல்லை.
மரணமடைந்து விடுபவரை அல்லாஹ் எழுப்ப மாட்டான் என்று அவர்கள் அல்லாஹ்வின் மீது மிகவும் உறுதியான சத்தியங்கள் செய்கின்றனர். (ஆனால், உண்மை) அவ்வாறன்று. (நிறைவேற்றுவதை) அவன் கடமையாகக் கொண்டுள்ள வாக்குறுதியே இது. ஆனால், பெரும்பாலான மக்கள் அறிவதில்லை.
அவர்கள் கருத்து வேற்றுமை கொண்டிருப்பதை அவர்களுக்கு அவன் தெளிவுபடுத்தவும், தாங்கள் பொய்யர்களாயிருந்தனர் என்பதை நிராகரிப்போர் அறிந்து கொள்வதற்கும் (அவன் அவர்களை நிச்சயமாக எழுப்புவான்).
நாம் ஒன்றை (ஆக்க) நாடினால், அதனிடம் நாம் 'ஆகுக' என்று மட்டுமே கூறுகிறோம். அது ஆகிவிடுகின்றது. ரு5
அநீதியிழைக்கப்பட்ட பின்னர், அல்லாஹ்வுக்காக இடம் பெயர்ந்து செல்வோருக்கு நிச்சயமாக நாம் இவ்வுலகில் சிறந்த தங்குமிடத்தை வழங்குவோம். மறுமையின் நற்பலனோ அதைவிடப் பெரிதாகும். அவர்கள் அறிந்திருக்க வேண்டுமே! .
அத்தகையோர் பொறுமையைக் கடைப்பிடிப்போரும், தம் இறைவனிடம் நம்பிக்கை வைப்போரும் ஆவர்.
நாம் உமக்கு முன்னர் ஆண்களையே வஹி அறிவித்து(த் தூதர்களாக) அனுப்பியுள்ளோம். நீங்கள் அறியவில்லையாயின் வேதஞானம் பெற்றவர்களிடம் கேளுங்கள்.
தெளிவான அடையாளங்களுடனும், வேதங்களுடனும் (நாம் அவர்களை அனுப்பினோம்) மேலும் மக்களுக்கு நாம் இறக்கியதை நீர் அவர்களுக்குத் தெளிவாக விளக்குவதற்காகவும், அவர்கள் சிந்தித்துத் தெளிவு பெறுவதற்காகவும் இந்த வேதத்தை நாம் உமக்கு இறக்கினோம்.
எனவே, தீய திட்டங்கள் தீட்டுவோரை அல்லாஹ்,  நாட்டிலே இழிவுபடுத்தமாட்டான் என்றோ, அது அவர்கள் அறியாத இடத்திலிருந்து அவர்களுக்கு வராது என்றோ அவர்கள் அச்சமற்றிருக்கின்றனரா?.
அல்லது அவர்கள் அங்குமிங்கும் திரியும் போது, அவன் அவர்களைப் பிடித்துக் கொள்வான் (என்பதிலிருந்து அச்சமற்றிருக்கின்றனரா?) எனவே அவர்கள் (அவனது திட்டங்களைச்) செயலிழக்கச் செய்ய முடியாது.
அல்லது அவன் அவர்களைப் படிப்படியாகக் குறைத்து அழித்து விடலாம் (என்பதிலிருந்து அச்சமற்றிருக்கின்றனரா?) ஏனெனில் நிச்சயமாக உம்முடைய இறைவன், (நம்பிக்கை கொண்டவர் மீது) இரக்கம் மிக்கோனும், மேன்மேலும் கருணைகாட்டுபவனுமாவான்.
அவர்கள் இழிவடைந்து கொண்டேயிருந்தும், அவர்கள் அல்லாஹ்விற்கு சிரம் பணிந்தவர்களாக அல்லாஹ் படைத்தவற்றின் நிழல்கள் வலப்பக்கமிருந்தும், இடப்பக்கமிருந்தும், இங்குமங்குமாகச் சென்று கொண்டிருப்பதை ஆராய்ந்து பார்க்கவில்லையா? (இவ்வாறே நபிகள் பெருமானார்(ஸல்) அவர்களின் நிழல் பெருகும். நிராகரிப்போர் இழிவடைந்தே தீருவர்).
வானங்களிலும், பூமியிலுள்ள உயிரினங்களனைத்தும் அல்லாஹ்வுக்கே சிரம் பணிகின்றன. வானவர்களும் (அவனுக்கே சிரம் பணிகின்றனர்). அவர்கள் பெருமையடிப்பதில்லை.
அவர்கள் தங்களுக்கு மேலுள்ள தங்கள் இறைவனுக்குப் பயந்து தங்களுக்கு இடப்படும் கட்டளையை நிறைவேற்றுகின்றனர். ரு6
அல்லாஹ் (எப்போதும் ஒவ்வொரு சமுதாயத்தினரிடமும் இவ்வாறே) கூறினான்: நீங்கள் இரண்டு கடவுளரை உருவாக்கிக் கொள்ளாதீர்கள். (உண்மையிலேயே) வணக்கத்திற்குரியவன் அவன் ஒருவனே. எனவே, நீங்கள் எனக்கு மட்டுமே (அஞ்சுங்கள்).
வானங்களிலும், பூமியிலுமுள்ளவையெல்லாம் அவனுக்கே உரியன. என்றென்றும் மார்க்கத்தின் எஜமானன் அவனே. அல்லாஹ்வைத் தவிர வேறெதற்காவது நீங்கள் அஞ்சுவீர்களா?.
உங்களிடமுள்ள அருட்கொடைகள் எல்லாம் அல்லாஹ்விடமிருந்து கிடைத்தவையாகும். பின்னர் உங்களுக்கு (ஏதேனும்) துன்பம் ஏற்பட்டால், நீங்கள் அவனிடமே (உதவிக்காக) முறையீடு செய்கின்றீர்கள்.
பிறகு அவன் உங்களிடமிருந்து அந்தத் துன்பத்தை அகற்றினால், உடனே உங்களுள் ஒரு பிரிவினர் தங்கள் இறைவனுக்கு இணை வைக்கின்றனர்.
இதனால் நாம் அவர்களுக்கு வழங்கியதை அவர்கள் மறுக்கின்றனர். எனவே, நீங்கள் தற்காலிகமான பலன் பெறுங்கள். (இதன் முடிவையும்) நீங்கள் விரைவில் தெரிந்து கொள்வீர்கள்.
நாம் அவர்களுக்கு வழங்கியதிலிருந்து ஒரு பகுதியினை அவர்கள் தாங்கள் அறியாதவை(களான பொய்க் கடவுளர்)களுக்கென ஒதுக்கி விடுகின்றனர். அல்லாஹ்வின் மீது ஆணையாக! நீங்களாகவே இட்டுக்கட்டி வந்ததைப்பற்றி நிச்சயமாக நீங்கள் கேட்கப்படுவீர்கள்.
அவர்கள் அல்லாஹ்வுக்குப் பெண் மக்களை ஏற்படுத்துகின்றனர். அவன் (அதிலிருந்து) தூய்மையானவன். ஆனால் அவர்களுக்கோ, தாங்கள் விரும்புவது (அதாவது ஆண் மக்கள்) கிடைக்கின்றது.
அவர்களுள் எவருக்காவது பெண் குழந்தை (பிறக்கும்) என்று அறிவிக்கப்பட்டால் அவர் மிகுந்த துயரத்திற்குள்ளாகி அவருடைய முகம் கறுத்து விடுகிறது.
தமக்கு அறிவிக்கப்பட்டது கெட்ட செய்தி என்று மக்களிடமிருந்து அவர் மறைந்து கொள்கின்றார். அவர் அதை அவமானத்துடன் (உயிர்) வாழ விடுவதா அல்லது அதை மண்ணில் புதைத்து விடுவதா (என்றும் சிந்திக்கின்றார்). கவனமாகக் கேளுங்கள். அவர்கள் செய்கின்ற தீர்மானம் மிகக் கெட்டதாகும்.
அல்லாஹ்வின் பண்புகள் மிக உயர்ந்தவையாய் இருக்க மறுமையில் நம்பிக்கை கொள்ளாதவர்களின் எடுத்துக்காட்டு தீயது. அவன் வல்லவனும், நுண்ணிய ஞானமுள்ளவனுமாவான். ரு7
அநீதியிழைத்ததற்காக, அல்லாஹ் அவர்களுக்கு (திருந்த வாய்ப்பளிக்காமல்) தண்டனையளிப்பதாக இருந்தால், அவன் இதில் (பூமியில்) எந்த உயிரினத்தையும் விட்டு வைத்திருக்க மாட்டான். ஆனால் அவன் அவர்களுக்குக் குறிப்பிட்ட ஒரு காலம் வரை கெடு அளிக்கிறான். பிறகு அவர்களின் (தண்டனைக்குரிய) நேரம் வந்து விட்டால், அவர்களால் ஒரு நொடிப்பொழுது பிந்தவும் முடியாது. அதற்கு முந்தவும் முடியாது.
அவர்கள் (தாம்) வெறுப்பதை அல்லாஹ்வுக்காக ஆக்கிக் கொள்கின்றனர். நிச்சயமாக தங்களுக்கு நல்லது கிடைத்தே தீரும் என்று அவர்களின் நாவுகள் பொய்யுரைக்கின்றன. (ஆனால்) அவர்களுக்கு நெருப்பு (தான்) உள்ளது என்பதும், அதில் அவர்கள் விடப்படுவர் என்பதும் உறுதியானதாகும்.
அல்லாஹ்வின் மீது ஆணையாக, நாம் உமக்கு முன்னர் எல்லா மக்களுக்கும் தூதர்களை அனுப்பினோம். ஆனால் ஷைத்தான் அவர்களின் (அம் மக்களின் தீய) செயல்களை அவர்களுக்கு அழகு வாய்ந்ததாக்கிக் காட்டினான். எனவே அவனே இன்று அவர்களின் உதவியாளனாக இருக்கிறான். மேலும், அவர்களுக்குத் துன்புறுத்தும் ஆக்கினை உண்டு.
அவர்கள் கருத்து வேற்றுமை கொண்டிருப்பதை, அவர்களுக்குத் தெளிவு படுத்துவதற்காகவும், நம்பிக்கை கொண்ட மக்களுக்கு ஒரு நேர்வழியாகவும், கருணையாகவுமே அன்றி இவ்வேதத்தை நாம் உம்மீது இறக்கவில்லை.
மேலும் அல்லாஹ் வானிலிருந்து நீரை இறக்கினான். இதன் மூலம் அவன் பூமிக்கு, அதன் மரணத்திற்குப் பின்னர், புத்துயிர் அளிக்கிறான். (உண்மையை) செவியேற்கும் மக்களுக்கு நிச்சயமாக இதில் ஓர் அடையாளம் உள்ளது. ரு8
நிச்சயமாக, உங்களுக்குக் கால்நடைகளிலும் ஒரு படிப்பினை உள்ளது. அவற்றின் வயிறுகளில் உள்ளவற்றிலிருந்து, அதாவது சாணத்திற்கும், இரத்தத்திற்கும் இடையிலிருந்து, குடிப்போரை மகிழவைக்கும்  தூய்மையான பாலை நாம் உங்களைக் குடிக்க வைக்கிறோம்.
பேரீச்சம் பழங்களிலிருந்தும், திராட்சைகளிலிருந்தும் நீங்கள் மதுவும், அழகிய உணவும் செய்கின்றீர்கள். சிந்தித்துச் செயலாற்றும் மக்களுக்கு நிச்சயமாக இதில் ஓர் அடையாளம் உண்டு.
உம் இறைவன் தேனீக்கு (இவ்வாறு) வஹி அறிவித்தான். நீ மலைகளிலும், மரங்களிலும், (திராட்சை முதலிய செடி, கொடிகளுக்காக) அவர்கள் அமைக்கின்ற பந்தல்களிலும் கூடுகளைக் கட்டிக்கொள்.
பின்னர் எல்லா வகையான பழங்களிலிருந்தும் தின்று, உன் இறைவனின் எளிதான வழிகளில் தடங்கலின்றிச் செல். (தேனீக்களாகிய) இவற்றின் வயிறுகளிலிருந்து (நீங்கள்) பருகும் பொருளொன்று (அதாவது தேன்) வெளியாகின்றது. அது பல்வேறு நிறங்களைக் கொண்டது. அதில் மக்களுக்கு குணமளிக்கும் தன்மை உள்ளது. சிந்தித்துச் செயலாற்றுபவர்களுக்கு நிச்சயமாக இதில் ஓர் அடையாளம் இருக்கிறது.
அல்லாஹ் உங்களைப் படைத்தான். பின்னர் அவன் உங்களை மரணிக்கச் செய்கிறான். உங்களுள் வயதின் மிக மோசமான முதுமை நிலைக்கு கொண்டு செல்லப்படுபவரும் சிலர் உள்ளனர். இதன் விளைவாக அவர் அறிவினைப் பெற்றிருந்ததற்குப் பின்னர், சிறிதும் அறிவற்றவராகி விடுகின்றார். நிச்சயமாக அல்லாஹ் எல்லாம் அறிந்த, ஆற்றல் மிக்கவனாவான். ரு9
அல்லாஹ் உங்களுள் சிலருக்கு மற்றுஞ்சிலரை விட உணவளிப்பதில் சிறப்பினை வழங்கியுள்ளான். (இவ்வாறு) சிறப்பினை வழங்கப்பெற்றவர்கள், தங்களின் வலக்கரங்கள் சொந்தமாக்கிக் கொண்டவர்கள் அதில் தமக்குச் சமமாகிவிடுவார்களோ எனக்கருதி, (தாம் கைப்பற்றியுள்ள) உணவுகளை அவர்களுக்குத் திருப்பிக் கொடுப்பதில்லை. எனவே அவர்கள் அல்லாஹ்வின் அருட்கொடையை மறுக்கின்றார்களா? .
மேலும் அல்லாஹ் உங்களுக்காக, உங்களிலிருந்தே2 இணைகளை ஆக்கியுள்ளான். மேலும் அவன் உங்களுக்காக, உங்கள் இணைகளிலிருந்து, ஆண் பிள்ளைகளையும், பேரப்பிள்ளைகளையும் ஆக்கினான். மேலும் அவன் உங்களுக்கு தூய்மையான (எல்லாவகைப்) பொருள்களிலிருந்தும் உணவளித்துள்ளான். இதன் பிறகு(ம்), அவர்கள் அழியக் கூடியவற்றை நம்பவும், அல்லாஹ்வின் அருட்களை மறுக்கவும் செய்கின்றார்களா? .
அவர்கள் அல்லாஹ்வை விட்டு விட்டு வானங்கள், பூமி ஆகியவற்றிலிருந்து எப்பொருளையும் அவர்களுக்குக் கொடுப்பதற்கான ஆற்றல் அற்றவர்களை வணங்குகின்றனர். அந்த ஆற்றல் அவர்களுக்கு இருக்கவும் முடியாது.
எனவே (இறைவனுக்கு இணை வைப்பவர்களே!) நீங்கள் அல்லாஹ்வுக்கு உவமை கற்பிக்காதீர்கள். நிச்சயமாக அல்லாஹ் அறிகின்றான். நீங்கள் அறிய மாட்டீர்கள்.
அல்லாஹ் ஓர் அடியாரின் நிலையை இவ்வாறு விளக்குகின்றான். அவர் அடிமையாகவும், எதற்கும் சக்தியற்றவராகவும் இருக்கின்றார். (இன்னொரு அடியாரின் நிலையையும் இவ்வாறு விளக்குகின்றான்). இவருக்கு நாம் நம்மிடமிருந்து வாழ்க்கைக்குத் தேவையான அழகிய பொருளை வழங்கினோம். இவர் அதிலிருந்து மறைமுகமாகவும், வெளிப்படையாகவும் (நம்முடைய வழியில்) செலவு செய்கின்றார். அவ்விருவரும் சமமாவாரா? எல்லாப் புகழும் அல்லாஹ்வுக்கே உரியன. ஆயினும் அவர்களுள் பெரும்பாலார் அறியமாட்டார்கள்.
அல்லாஹ் மேலும் இரு மனிதரின் நிலையை இவ்வாறு விளக்குகின்றான். அவர்களுள் ஒருவர் ஊமையாகவும், எதற்கும் ஆற்றல் அற்றவராகவும் இருக்கின்றார். அவர் தமது எஜமானருக்குப் பயனற்ற சுமையாகவும் இருக்கின்றார். (அவருடைய எஜமானர்) அவரை எங்கு அனுப்பினாலும் (அவர்) நல்லது எதனையும் கொண்டு வருவதில்லை. எனவே அவரும், நேர்மையுடன் நடக்குமாறு கட்டளையிட்டுத் தாமும் நேரான வழியில் இருக்கும் ஒருவரும் சமமானவர்களாக இருக்க முடியுமா? . ரு10
வானங்களிலும், பூமியிலுள்ள மறைவான (தைப் பற்றிய ஞானமான)து அல்லாஹ்வுக்கு (மட்டுமே) உரியது. (வாக்களிக்கப்பட்ட) அந்த நேரம் (வருவதைப்) பற்றிய பிரச்சினை கண்ணிமைப்பது போன்றதேயாகும். அல்லது அது (அதனையும் விட) மிக விரைவானதாகும். நிச்சயமாக, அல்லாஹ் எல்லாவற்றிற்கும் முழுமையான ஆற்றல் பெற்றவனாவான்.
மேலும், அல்லாஹ் உங்களை உங்கள் தாய்மார்களின் வயிறுகளிலிருந்து , நீங்கள் எதனையும் அறியாதவர்களாக இருந்த நிலையில் வெளியில் கொண்டு வந்தான். மேலும், நீங்கள் நன்றி செலுத்த வேண்டும் என்பதற்காக, அவன் உங்களுக்குக் காதுகளையும், கண்களையும், உள்ளங்களையும் அளித்துள்ளான்.
வானவெளியில் (அல்லாஹ்வின் சட்டத்திற்குக்) கீழ்ப்படிந்துள்ள பறவைகளை அவர்கள்(ஆராய்ந்து) பார்க்கவில்லையா? (அவை உங்களைக் கொத்தித் தின்பதை விட்டும்) அவற்றை அல்லாஹ்வையன்றி வேறு எவரும் தடுத்துக் கொண்டிருக்கவில்லை.  நம்பிக்கை கொண்ட மக்களுக்கு நிச்சயமாக இதில் பல அடையாளங்கள் உள்ளன.
மேலும், அல்லாஹ் உங்கள் வீடுகளை நீங்கள் வாழ்வதற்குரியதாக ஆக்கினான். அவன் உங்களுக்கு கால்நடைகளின் தோல்களிலிருந்தும் வீடுகளை அமைத்தான். அவற்றை நீங்கள் உங்கள் பயணக் காலத்திலும், நீங்கள் தங்கியிருக்கும் காலத்திலும் பயன்பட இலேசானதாக இருக்கக் காண்கின்றீர்கள். அவற்றின் (மிருதுவான) உரோமங்கள், அவற்றின் (கனத்த) மயிர்கள், அவற்றின் முடிகள் ஆகியவற்றிலிருந்து வீட்டு உபயோகப் பொருட்களையும், சிறிது காலத்திற்கான மற்றப் பொருட்களையும் (வழங்கினான்).
மேலும், அல்லாஹ் படைத்தவற்றுள் உங்களுக்கு நிழல் (தரக்கூடிய பல பொருட்களை) ஏற்படுத்தியுள்ளான். மேலும் மலைகளில் உங்களுக்குப் பாதுகாப்பான இடங்களை அவன் உண்டாக்கியுள்ளான் மேலும் அவன் உங்களை வெப்பத்திலிருந்து காக்கக் கூடிய சட்டைகளையும்3, உங்கள் போரிலிருந்து உங்களைக் காப்பாற்றும் (போர்க் கவசங்களாகிய) சட்டைகளையும் அவன் உங்களுக்காக அமைத்தான். நீங்கள் (அவனுக்கு முழுமையாகக்) கட்டுப்பட்டு நடப்பதற்காக இவ்வாறே அவன் உங்களுக்குத் தன்னுடைய அருட்கொடையை முழுமைப்படுத்துகிறான்.
எனவே, அவர்கள் (இப்பொழுதும்) புறக்கணித்து விடுவார்களாயின், உமது பொறுப்பு (எமது தூதை) தெளிவாக எடுத்துரைப்பது மட்டுமேயாகும்.
அவர்கள் அல்லாஹ்வின் (அந்த)அருட்கொடையை (நன்கு) அறிகின்றனர். ஆனால் இதன் பிறகும் அவர்கள் அதனை மறுக்கின்றனர். அவர்களுள் பெரும்பாலார் முற்றிலும் நன்றி கெட்டவர்களாக இருக்கின்றனர். ரு11
ஒவ்வொரு சமுதாயத்திலிருந்தும் ஒரு சாட்சியை எழுப்பும் நாளை (நினைத்துப் பார்ப்பீராக). அப்போது நிராகரிப்போர் (திருந்திக் கொள்ள) அனுமதிக்கப்பட மாட்டார்கள். மேலும் அவர்கள் (இறை) அருளை வேண்டவும் அனுமதிக்கப்பட மாட்டார்கள்.
அநீதியிழைத்தவர்கள் (வாக்களிக்கப்பட்ட) அந்தத் தண்டனையைக் காணும் போது, அவர்களுக்கு அது எளிதாக்கப்படவும் மாட்டாது. அவர்களுக்குக் காலக்கெடு அளிக்கப்படவும் மாட்டாது.
அல்லாஹ்வுக்கு இணைகளை உருவாக்கியவர்கள், தங்கள் இணை(கடவுளர்) களைக் காணும் போது, எங்கள் இறைவா! உன்னையன்றி நாங்கள் அழைத்துக் கொண்டிருந்த எங்களுடைய இணை (கடவுளர்) கள் இவர்களே என்பார்கள். இதற்கு அவர்கள் (பொய்த் தெய்வங்கள்) அவர்களுக்கு, நிச்சயமாக நீங்கள் பொய்யர்களாவீர்கள் எனப் பதிலளிப்பார்கள்.
(அநீதியிழைத்தவர்களாகிய) அவர்கள் அந்நாளில் அல்லாஹ்விடம் பணிவைக் காட்டுவார்கள். மேலும் அவர்கள் இட்டுக்கட்டியவை அவர்களை விட்டு மறைந்து விடும்.
எவர்கள் (தாங்களும்) நிராகரித்து, ஏனைய மக்களையும் அல்லாஹ்வின் வழியை விட்டுத் தடுப்பார்களோ, அவர்களுக்கு நாம் தண்டனைக்கு மேல் கூடுதலான தண்டனையைக் கொடுப்போம் ஏனெனில், அவர்கள் குழப்பம் செய்து கொண்டுருந்தனர்.
நாம் ஒவ்வொரு சமுதாயத்திலும், அவர்களுக்கு எதிராக அவர்களிலிருந்தே சாட்சியொருவரை எழுப்பி, (தூதரே) அவர்கள் அனைவருக்கும் எதிராக நாம் உம்மைச் சாட்சியாக்கிக் கொண்டு வரும் நாளை(யும் நினைத்துப் பாரும்). மேலும் நாம் எல்லாவற்றையும் தெளிவாக விளக்குவதற்காகவும், (எல்லா மக்களுக்கும்) வழிகாட்டியாகவும், (அவர்களுக்கு) கருணையாகவும், (அல்லாஹ்வுக்கு) கட்டுப்பட்டு நடப்போருக்கு நற்செய்தியாகவும் இவ் வேதத்தை நாம் உமக்கு இறக்கினோம். ரு12
நிச்சயமாக அல்லாஹ் (நீங்கள்) நேர்மையுடன் நடந்து கொள்ளவும், நன்மை செய்யவும், உறவினர்களுக்கு(கொடுப்பதைப் போல)க் கொடுக்கவும் கட்டளையிடுகின்றான். (எல்லா வகை) வெட்கக்கேட்டிலிருந்தும், வெறுக்கத்தக்கவற்றிலிருந்தும், வரம்பு மீறுதல்களிலிருந்தும், அவன் தடுக்கின்றான். நீங்கள் விளங்கிக் கொள்வதற்காக அவன் உங்களுக்கு அறிவுரை வழங்குகின்றான்.
மேலும் அல்லாஹ்விடம் நீங்கள் செய்திருக்கும் உடன்படிக்கையை நிறைவேற்றுங்கள். அல்லாஹ்வை உங்கள் பொறுப்பாளியாக்கிச் சத்தியங்களை உறுதிப்படுத்திய பின்னர், அவற்றை முறிக்காதீர்கள். நிச்சயமாக, அல்லாஹ் நீங்கள் செய்பவற்றை நன்கறிகின்றான்.
தான் நூற்ற நூல் வலுவடைந்த பின்னர், அதனை வெட்டித் துண்டு துண்டாக்கிய பெண்ணைப் போன்று நீங்கள் ஆகி விடாதீர்கள். (இவ்வாறே) ஒரு சமுதாயம் இன்னொரு சமுதாயத்தை விட வலுவடைந்துவிடும் என்ற அச்சத்தினால், ஏமாற்றும் வழியாக உங்கள் ஆணைகளை உங்களுக்கிடையே பயன்படுத்தாதீர்கள். நிச்சயமாக, அல்லாஹ் அவற்றைக் கொண்டு உங்களைச் சோதிக்கிறான். மேலும், அவன் மறுமை நாளில் நீங்கள் கருத்து வேறுபாடு கொண்டவற்றை உங்களுக்குத் தெளிவாக்குவான்.
அல்லாஹ் (கட்டாயமாக) நாடியிருப்பின், அவன் உங்களை(யெல்லாம்) ஒரே சமுதாயத்தினராக்கியிருப்பான். ஆனால், விரும்புபவரை அவன் வழிதவற விட்டு விடுகிறான். மேலும், விரும்புபவருக்கு அவன் நேர்வழியினை வழங்குகின்றான். நீங்கள் செய்து கொண்டிருப்பது குறித்து நிச்சயமாக (மறுமை நாளில்) உங்களிடம் கேள்வி கேட்கப்படும்.
நீங்கள் உங்கள் சத்தியங்களை உங்களுக்கிடையில் ஏமாற்றுவதற்குரிய வழிவகையாக ஆக்கிக் கொள்ளாதீர்கள். அவ்வாறு செய்வீர்களாயின், (உங்கள்) காலடி உறுதியாக நிலைகொண்ட பின், வழுக்கிவிடும். நீங்கள் அல்லாஹ்வின் வழியிலிருந்து (மக்களை) தடுத்ததற்காக, தீமையைச் சுவையுங்கள். உங்களுக்குக் கொடிய தண்டனை கிடைக்கும்.
நீங்கள் அல்லாஹ்வுடைய உடன்படிக்கைக்குப் பதிலாக, அற்ப விலை பெறாதீர்கள். நீங்கள் அறிவுடையவர்களாயின், அல்லாஹ்விடமுள்ளது நிச்சயமாக உங்களுக்கு (அதைவிடப் பலமடங்கு) சிறந்ததாகும் (என்பதனைப் புரிந்து கொள்வீர்கள்).
உங்களிடமுள்ளது, தீர்ந்து போய்விடும். (ஆனால்) அல்லாஹ்விடமுள்ளது (என்றென்றும்) நிலைத்திருக்கக் கூடியதாகும். பொறுமையைக் கடைப்பிடித்தவர்களுக்கு, நிச்சயமாக அவர்கள் செய்ததை விட மிக்க அழகான நற்பலனை நாம் வழங்குவோம்.
ஆணாயினும், பெண்ணாயினும் எவர் நற்செயல் செய்தாலும், அவர் நம்பிக்கை கொண்டவராக இருப்பின் அவருக்கு நிச்சயமாக நாம் தூய்மையான ஒரு வாழ்வினை வழங்குவோம். மேலும் நாம் அவர்களுக்கு அவர்கள் செய்ததை விட அழகான நற்பலனை வழங்குவோம்.
(செவியேற்பவரே!) நீர் குர்ஆனை ஓதும் போது, துரத்தப்பட்ட ஷைத்தானி(ன் தீங்கி)லிருந்து அல்லாஹ்விடம் பாதுகாப்புத் தேடுவீராக.
நிச்சயமாக, நம்பிக்கை கொண்டு தம் இறைவனிடமே நம்பிக்கை வைத்திருப்போரிடத்து, அவனுக்கு (ஷைத்தானுக்கு) எந்த ஆற்றலும் கிடையாது.
அவனிடம் நட்பு கொண்டவரிடத்தும், (இறைவனுக்கு) இணை வைப்பவர்களிடத்தும் மட்டுமே அவனுக்கு ஆற்றல் உண்டு. ரு13
நாம் ஓர் அடையாளத்திற்குப் பதிலாக மற்றோர் அடையாளத்தைக் கொண்டு வரும் போது, அல்லாஹ் இறக்குவ(தன் நோக்கத்)தை அவன் நன்கு அறிகின்றான். நீர் ஓர் இட்டுக் கட்டுபவராவீர் என அவர்கள் கூறுகின்றனர். அவ்வாறன்று ; அவர்களுள் பெரும்பாலார் அறியாது இருக்கிறார்கள்.
நீர் கூறுவீராக: இதனை உமது இறைவனிடமிருந்து உண்மையுடன் தூய ஆவி இறக்கியுள்ளது. இது நம்பிக்கையாளர்களை (நம்பிக்கையில்) உறுதிப்படுத்தவும், கட்டுப்பட்டு நடப்போருக்கு வழிகாட்டியாகவும், நற்செய்தியாகவும் இருக்கிறது.
இதனை ஒரு மனிதரே அவருக்குக் கற்றுக் கொடுக்கின்றார் என்று அவர்கள் கூறுவதை , நிச்சயமாக நாம் அறிவோம். அவர்கள் குறிப்பிடுகின்றவரின் மொழி வேற்றுமொழியாகும். ஆனால், இது (குர்ஆனின் மொழியோ) தெளிவான அரபி மொழியாகும்.
அல்லாஹ்வின் அடையாளங்களிடம் நம்பிக்கை கொள்ளாதவருக்கு, அல்லாஹ் நேர்வழியினை வழங்குவதில்லை. மேலும் அவர்களுக்கு வேதனை தரும் ஆக்கினை உண்டு.
அல்லாஹ்வின் அடையாளங்களிடம் நம்பிக்கை கொள்ளாதவர்கள், பொய்யைப் புனைந்து கூறுகின்றனர். மேலும் இத்தகையவர்களே (அதிகமாக) பொய்யுரைப்பவர்களாவார்கள்.
எவர் நம்பிக்கை கொண்ட பின் அல்லாஹ்வை மறுப்பாரோ" (ஆனாலும்) நம்பிக்கையில் அவருடைய உள்ளம் திருப்திபெற்ற நிலையில் கட்டாயத்திற்கு உள்ளானவரைத் தவிர" எவர் நிராகரிப்பிற்கு உள்ளத்தை திறந்து விடுவாரோ அவர் மீது அல்லாஹ்வின் சாபம் இருக்கும். மேலும் அவர்களுக்கு பெருந்தண்டனை உண்டு.
ஏனென்றால், அவர்கள் இவ்வுலக வாழ்க்கையை மறுமையை விட (மிகுதியாக) நேசித்ததே யாகும். மேலும் நிராகரிக்கும் சமுதாயத்திற்கு அல்லாஹ் வழி காட்ட மாட்டான்.
அவர்களின் உள்ளங்கள், அவர்களின் காதுகள், அவர்களின் கண்கள் ஆகியவற்றின் மீதே அல்லாஹ் முத்திரையிட்டு விட்டான். இத்தகையோரே முற்றிலும் கவனமற்றவர்களாக இருக்கின்றனர்.
மறுமையில் நஷ்டமடைபவர்கள் இவர்களே என்பதில் எவ்வித ஐயமும் இல்லை.
துன்பத்திற்காளாக்கப்பட்ட பின்னர், இடம்பெயர்ந்து சென்று அறப்போர் செய்து, உறுதியாக நிலைத்து இருந்தவர்களுக்காகவே உம்முடைய இறைவன் இருக்கின்றான். நிச்சயமாக, உம்முடைய இறைவன் இதன்பின்னர் மிக்க மன்னிப்பவனும் மேன்மேலும் கருணைகாட்டுபவனுமாவான். ரு14
(இத்தகு வெகுமதி மிகவும் சிறப்பான முறையில் ஒரு நாளில் வெளிப்படும்). அந்நாளில் ஒவ்வொரு ஆன்மாவும் தன்னைப் பற்றியே வாதாடிக் கொண்டிருக்கும். ஒவ்வொரு ஆன்மாவுக்கும் அது செய்ததற்கு (ரிய  கூலி) முழுமையாகக் கொடுக்கப்படும். மேலும் அவர்களுக்கு (எவ்வகையிலும்) அநீதியிழைக்கப்பட மாட்டாது.
அல்லாஹ் (உங்களுக்குப் புரிய வைப்பதற்காக) ஓர் ஊரை4 எடுத்துக்காட்டாக கூறி விளக்குகின்றான். அது அமைதியாகவும், அச்சமற்றதாகவும் இருந்தது. அதற்குரிய உணவு எல்லாவிடத்திலிருந்தும் தாராளமாக அதற்குக் கிடைத்தது. (இதன்) பிறகு(ம்) அது அல்லாஹ்வின் அருட்கொடைகளுக்கு நன்றி செலுத்த மறுத்தது. எனவே, அவர்களின் செயலின் காரணமாக அல்லாஹ் அவர்களுக்குப் பசி, பயம் ஆகியவற்றின் சுவையைச் சுவைத்துப் பார்க்குமாறு செய்தான்.
நிச்சயமாக, அவர்களிடம் அவர்களிலிருந்தே ஒரு தூதர் வந்து விட்டார். ஆனால், அவர்கள் அவரைப் பொய்ப்படுத்தினார்கள். எனவே அவர்கள் அநீதியிழைத்துக் கொண்டிருந்த நிலையில், (நமது) தண்டனை அவர்களைப் பிடித்துக் கொண்டது.
அல்லாஹ் உங்களுக்கு வழங்கியதிலிருந்து அனுமதிக்கப்பட்ட, தூய்மையானதையே உண்ணுங்கள். நீங்கள் அவனையே வணங்குகின்றீர்கள் என்றால் அல்லாஹ்வுடைய அருட்கொடைக்கு நன்றி செலுத்துங்கள்.
தானாகச் செத்ததையும், இரத்தத்தையும், பன்றி இறைச்சியையும், அல்லாஹ் அல்லாத வேறு பெயர் கூறப்பட்ட பொருள்களையுமே அவன் உங்களுக்கு விலக்கியுள்ளான். ஆனால், (ஷரிஅத்திற்கு) முரண்பட எண்ணமில்லாமலும், வரம்புகளை மீறுவதற்கான எண்ணம் சிறிதும் இல்லாத நிலையிலும் (அவற்றுள் ஏதாவது பொருளை உண்பதற்குக்) கட்டாயத்திற்கு உள்ளாக்கப்பட்டால், அல்லாஹ் மிக்க மன்னிப்பவனும், மேன்மேலும் கருணைகாட்டுபவனுமாவான் (என்பதனை நினைவில் கொள்க).
உங்கள் நாவுகள் கூறுகின்ற பொய்கள் மூலம், இது அனுமதிக்கப்பட்டது என்றும் இது விலக்கப்பட்டது என்றும் கூறாதீர்கள். (அவ்வாறு கூறினால்) நீங்கள் அல்லாஹ்விற்கு எதிராகப் பொய்யைப் புனைந்து கூறுபவர்களாகி விடுவீர்கள். அல்லாஹ்விற்கு எதிரில் பொய்யைப் புனைந்து கூறுபவர்கள் ஒருபோதும் வெற்றி பெறுவதில்லை.
(இவ்வுலகம்) தற்காலிகமான சம்பாத்தியமாகும். (அவ்வாறு பொய்யுரைப்பதன் விளைவாக) அவர்களுக்கு வேதனைக்குரிய ஆக்கினை (விதிக்கப்பட்டு) உள்ளது.
நாம் உமக்கு விலக்கியவற்றை இதற்கு முன்னர், நாம் யூதர்களுக்கும் விலக்கியிருந்தோம். நாம் அவர்களுக்கு (இக் கட்டளை மூலம்) அநீதியிழைக்கவில்லை. மாறாக, அவர்கள் (இக் கட்டளைக்கு மாறு செய்து) தமக்குத் தாமே அநீதியிழைத்துக் கொண்டிருந்தனர்.
பின்னர் அறியாமையினால் (ஏதாவது) தீமை செய்ததன் பிறகு, (அதற்காகக்) கழிவிரக்கங் கொண்டு (தங்கள் தவற்றைத்) திருத்திக் கொள்பவர்களை  அவற்றிற்குப் பின்னர், உம்முடைய இறைவன் மிக்க மன்னிப்பவனும் (அத்தகையவர்களுக்கு) மேன்மேலும் கருணைகாட்டுபவனுமாவான் (என்பதனை நினைவில் கொள்ளுங்கள்). ரு15
நிச்சயமாக, இப்ராஹீம் (தங்களிலே) ஒரு சமுதாயமாகவும், அல்லாஹ்விற்கு கட்டுப்பட்டவராகவும், எப்போதும் (அவன்பால்) சாய்ந்தவராகவும் இருந்தார். அவர் இணை வைப்பவர்களைச் சார்ந்தவராயிருந்ததில்லை.
(அவர்) அவனுடைய அருட்கொடைகளுக்கு நன்றி செலுத்துபவராயிருந்தார். அவன் அவரைத் தேர்ந்தெடுத்தான். மேலும், ஒரு நேரான பாதையில் அவரை நடத்தினான்.
நாம் அவருக்கு இவ்வுலகில் (பெரும்) நன்மையினை வழங்கினோம். மேலும், நிச்சயமாக அவர் மறுமையிலும் நன்மக்களைச் சார்ந்தவராவார்.
(தூதரே! எமக்கு) முழுமையாகக் கட்டுப்பட்டு நடப்பவரான இப்ராஹீமின் நடைமுறையினை , நீர் பின்பற்றுவீராக என்று நாம் உமக்கு வஹி அறிவித்தோம். அவர் இணை வைப்பவர்களைச் சார்ந்தவராகயிருக்கவில்லை.
இது குறித்து கருத்து வேற்றுமை கொண்டிருந்தவர்களுக்கே 'ஸபத்' விதிக்கப்பட்டிருந்தது. அவர்கள் கருத்து வேற்றுமை கொண்டிருந்தது குறித்து, நிச்சயமாக உம்முடைய இறைவன் மறுமை நாளில் அவர்களுக்கிடையில் தீர்ப்பு வழங்குவான்.
நீர் நளினமாகவும், அழகிய அறிவுரையைக் கொண்டும் உம் இறைவனின் வழியில் அழைப்பீராக! மேலும், அவர்களுடன் மிக அழகிய முறையில் கருத்து பரிமாற்றம் செய்வீராக! அவனுடைய வழியிலிருந்து தவறியவர்களையும், நேரான வழியில் இருப்பவர்களையும் நிச்சயமாக உம்முடைய இறைவன் நன்கறிகின்றான்.
நீங்கள் (அநீதி இழைத்தவர்களுக்கு) தண்டனை வழங்கினால், உங்களுக்கு இழைக்கப்பட்ட அநீதியின் அளவிற்கே, நீங்கள் தண்டனை வழங்க வேண்டும். ஆனால், நீங்கள் பொறுத்துக் கொண்டால், நிச்சயமாக அது பொறுமையுடையோருக்கு மிகச் சிறந்ததாகும்.
நீர் பொறுமையுடன் செயல்படுவீராக! நிச்சயமாக உமது பொறுமையானது அல்லாஹ்வி(ன் உதவியி)னாலேயே ஆகும். அவர்களுக்காக நீர் கவலையடையவோ, அவர்களின் சூழ்ச்சிகளினால் துயரத்தில் இருக்கவோ வேண்டாம்.
நிச்சயமாக அல்லாஹ் இறையச்சமுடையவர்கள் உடனும், நன்மை செய்கின்றவர்களுடனும் இருக்கின்றான். ரு16
அளவற்ற அருளாளனும், மேன்மேலும் கருணைகாட்டுபவனுமாகிய அல்லாஹ்வின் திருப்பெயரால் (ஓதுகின்றேன்).
தன் அடியாரை சிறப்புக்குரிய (இந்த) மஸ்ஜிதிலிருந்து, தொலைவிலுள்ள (அந்த) மஸ்ஜித் வரை இரவு நேரத்தில் கொண்டு சென்ற (இறை)வன் தூய்மையானவன் (என்பதை எடுத்துரைக்கின்றேன்). (இறைவனாகிய) நாம் அதன் சுற்றுப்புறங்களுக்கு வளத்தை வழங்கியுள்ளோம். நாம் அவருக்கு நம்முடைய சில அடையாளங்களைக் காட்டுவதற்காக (அவரைக் கொண்டு சென்றோம்). நிச்சயமாக அவனே (தன் அடியார்களின் வேண்டுதலை) நன்கு கேட்பவனும் (அவர்களின் நிலைகளை) நன்கு பார்ப்பவனுமாவான்.
நாம் மூஸாவுக்கு (தவ்ராத்) வேதத்தை வழங்கினோம். நாம் மேலும் அதனை இஸ்ராயீலின் மக்களுக்கு நேர் வழியாக ஆக்கினோம். நீங்கள் என்னையன்றி வேறெவரையும் (உங்கள்) பாதுகாவலனாக்கிக் கொள்ளாதீர்கள் (என்று நாம் அதில் கட்டளையிட்டிருந்தோம்).
நூஹூடன் (கப்பலில்) நாம் கொண்டு சென்றவர்களின் சந்ததியினரே! நிச்சயமாக அவர் (நமக்கு) மிக்க நன்றி செலுத்தக் கூடிய அடியாராக இருந்தார் (என்பதனை நினைவில் கொள்ளுங்கள். எனவே நீங்களும் நன்றி செலுத்துபவர்களாகி விடுங்கள் என்றும் கூறியிருந்தோம்).
நாம் அந்த வேதத்தில் இஸ்ராயீலின் மக்களிடம், நிச்சயமாக நீங்கள் இந்த நாட்டில் இரண்டு முறை குழப்பம் விளைவிப்பீர்கள். மேலும் நிச்சயமாக நீங்கள் மாபெரும் கிளர்ச்சி செய்வீர்கள் என்று (மிகத்தெளிவாக) அறிவித்திருந்தோம்.
அவ்விரண்டு (முறைக் குழப்பங்களு)ள் முதல் (முறைக்குரிய) வாக்குறுதி (நிறைவேறும் நேரம்) வந்தபோது, நாம் (உங்களுக்குத் தண்டனையளிப்பதற்காகக்) கடுமையாகப் போர் செய்பவர்களாயிருந்த நம்முடைய சில அடியார்களை (வெற்றி பெற வைத்து) உங்களுக்கு எதிராகக் கொண்டு வந்து நிறுத்தினோம்1. அவர்கள் உங்கள் வீடுகளுக்குள் நுழைந்தனர். (எவ்வாறிருப்பினும்) இந்த வாக்குறுதி கட்டாயம் நிறைவேறக் கூடியதாகவே இருந்தது.
(இதன்) பின்னர் உங்களுக்கு அவர்களுக்கெதிராக (தாக்குதல் நடத்த) வலிமையினை நாம் வழங்கினோம்2. பொருட்களையும், ஆண் மக்களையும் தந்து உங்களுக்கு நாம் உதவி புரிந்தோம். உங்களை (முன்னை விடப்) பெருங்கூட்டத்தினராகவும் நாம் அதிகப் படுத்தினோம்.
நீங்கள் நன்மை செய்தால் நீங்கள் உங்களுக்கே நன்மை செய்கிறீர்கள். மேலும், நீங்கள் தீமை செய்தால் அது(வும்) உங்களுக்கே. எனவே இரண்டாவது வாக்குறுதி (நிறைவேறும் நேரம்) வந்தபோது, உங்கள் கண்ணியத்திற்குரியோரை இழிவுபடுத்தவும், அவர்கள் முதன்முறை பள்ளி வாயில் நுழைந்தது போன்று நுழையவும், அவர்கள் வெற்றி கொண்டதையெல்லாம் அழித்து விடவும் அவர்களை நாம் அனுப்பினோம்.
(இப்பொழுது கூட யூதர்களாகிய) உங்களுக்கு உங்கள் இறைவன் அருள் செய்வதென்பது அப்பாற்பட்டதன்று. (மாறாக அது முற்றிலும் சாத்தியமானதேயாகும்). நீங்கள் (மீண்டும் உங்கள் தவறான போக்கின் பால்) திரும்பி விடுவீர்களாயின், நாமும் (நம்முடைய தண்டனையின் பால்) திரும்பி விடுவோம். நிராகரிப்பவர்களுக்கு நரகத்தைச் சிறைக் கூடமாக நாம் ஆக்கியுள்ளோம் (என்பதனை நினைவில் கொள்ளுங்கள்).
நிச்சயமாக இந்தக் குர்ஆன் மற்றெல்லாவற்றையும் விட மிகவும் சரியானதாக இருக்கின்ற பாதையின் பக்கம் வழி காட்டுகின்றது. நம்பிக்கை கொண்டு நிலைமைக் கேற்றவாறு செயலாற்றுபவர்களுக்கு (மா) பெரும் வெகுமதி (விதிக்கப்பட்டு) உள்ளது என்று இது அவர்களுக்கு நற்செய்தியையும் வழங்குகின்றது.
மேலும், மறுமை மீது நம்பிக்கை கொள்ளாதவர்களுக்கு வேதனைக்குரிய தண்டனையை நாம் தயாரித்துள்ளோம் (என்றும் இது கூறுகின்றது). ரு1
அல்லாஹ், மனிதனை எத்தகு ஆர்வத்துடன் நன்மையின் பக்கம் அழைக்கின்றானோ (அதே ஆர்வத்துடன்) மனிதன் தீமையை அழைக்கின்றான். மனிதன் மிக மிக அவசரக்காரனாக இருக்கின்றான்.
இரவையும், பகலையும் நாம் இரண்டு அடையாளங்களாக்கியுள்ளோம். நீங்கள் இறைவனின் அருளைத் தேடுவதற்காகவும், வருடங்களின் எண்ணிக்கையையும், கணக்கியலையும் (எளிதாகத்) தெரிந்து கொள்வதற்காகவும் இரவின் அடையாளத்தை நாம் அளித்தோம். பகலின் அடையாளத்தை நாம் பிரகாசமாக்கினோம். எல்லாவற்றையும் நாம் நன்றாகவும், மிக மிகத் தெளிவாகவும் விளக்கியுள்ளோம்.
நாம் ஒவ்வொரு மனிதரின் கழுத்திலும் செயலைப்5 பிணைத்துள்ளோம். மறுமை நாளில் நாம் அவரு(டைய செயல்களு)க்குரிய ஒரு நூலை6 வெளிப்படுத்தி அவர் முன் வைத்து விடுவோம். அவர் அதனை (முற்றிலும்) திறந்திருக்கக் காண்பார்.
உமது நூலை(நீரே) படித்துப் பாரும். இன்று உம்முடைய மனமே உமது கணக்கைப் பார்ப்பதற்குப் போதுமானது (என்று அவரிடம் கூறப்படும்).
(எனவே நீங்கள் பின்வருவதை நினைவில் கொள்ளுங்கள்). எவர் நேர்வழியினை பின்பற்றிச் செல்கிறாரோ, அது அவரின் ஆன்மாவுக்கு நன்மை பயப்பதாகும். எவர்(அந்த நேர்வழியினை மறுத்துத்) தவறான வழியில் செல்வாரோ அவர் தம(து ஆன்மாவு)க்கே தீங்கிழைத்துக் கொள்கிறார். சுமை சுமக்கும் எவனும் பிறரின் சுமையை சுமக்க மாட்டான்.  நாம் (எந்தச் சமுதாயத்திற்கும், அவர்களிடம்) ஒரு தூதரை அனுப்பாதவரை ஒருபோதும் ஆக்கினையை அனுப்புவதில்லை.
நாம் ஓர் ஊரை அழித்து விடக் கருதினால் (முதலாவதாக) நாம் அதன் சுகவாசிகளை (நன்மை செய்யுமாறு)7 கட்டளையிடுகின்றோம். அவர்கள் (அதற்கு நேர்மாறாக) அதில் (அந்த ஊரில்) கட்டுப்பாட்டை மீறி விடுகின்றனர். அப்போது அந்த ஊரைக் குறித்து நம்முடைய வாக்கு நிறைவேறி விடுகின்றது. நாம் அதனை முழுமையாக அழித்து விடுகின்றோம்.
(இந்த நியதிக்கேற்பவே) நாம் நூஹு(வின் சமுதாயத்தினரையும், அவர்களு)க்குப் பிறகு (ஒன்றன் பின் ஒன்றாக) எத்தனையோ தலைமுறையினர்களை(யும்) அழித்திருக்கின்றோம். உம்முடைய இறைவன் தன் அடியார்களின் பாவங்களை நன்கு அறிபவனும் (அவற்றை) நன்கு பார்ப்பவனுமாவான்.
எவர் உலகத்தை (மட்டும்) விரும்புபவராக இருக்கின்றாரோ அவர்களுள் நாம் விரும்புபவருக்கு இவ்வுலகில் விரைவாகக் கிடைக்கக்கூடிய பயன்களுள் நாம் விரும்புவதைக் கொடுத்து விடுகின்றோம். அதன் பின்னர் அவருக்கு நரகத்தி(ன் தண்டனையி) னை நியமித்து விடுகின்றோம். அவர் அதில் பழிக்கப் பட்டவராகவும், கைவிடப்பட்டவராகவும் நுழைந்து விடுகின்றார்.
எவர்கள் நம்பிக்கை கொண்டவர்களாக இருக்கும் நிலையில், மறுமையினை விரும்பி அதற்கான முயற்சியினை(யும்) முறைப்படி செய்தனரோ, அத்தகையவர்களின் முயற்சி அங்கீகரிக்கப்படும். (என்பதனை அவர்கள் நினைவில் கொள்வார்களாக).
(மறுமையை நாடும்) இவர்களுக்கும் (இம்மையை மட்டும் நாடும்) அவர்களுக்கும், எல்லாருக்கும் உம்முடைய இறைவனின் கொடையிலிருந்தும் நாம் உதவி அளிக்கின்றோம். மேலும் உம்முடைய இறைவனின் கொடை (எவருக்கும்) தடுக்கப்பட்டதாக இல்லை .
(உலகப் பொருட்களைப் பொருத்த வரையிலும் கூட) நாம் எவ்வாறு அவர்களுள் சிலருக்கு மற்றுஞ் சிலரைவிடச் சிறப்பினை வழங்கியுள்ளோம் என்பதனை நீர் காண்பீராக. நிச்சயமாக மறுமை (வாழ்க்கை அதனையும் விடப்) பெரும் பதவிகளையும், மிக்க சிறப்பினையும் கொண்டதாகும்.
எனவே (செவியேற்பவரே!) அல்லாஹ்வுடன் வேறெதனையும் வணக்கத்திற்குரியதாக்கிக் கொள்ளாதீர். அவ்வாறாக்கினால், நீர் பழிக்கப்பட்டு (இறைவனின்) உதவியையும் இழந்தவராக இருந்து விடுவீர். ரு2
உம்முடைய இறைவன் மிகவும் வலியுறுத்தி இவ்வாறு கட்டளையிட்டுள்ளான். நீங்கள் அவனையன்றி வேறெதனையும் வணங்காதீர்கள். மேலும் (உங்கள்) பெற்றோரிடம் நல்ல முறையில் நடந்து கொள்ளுங்கள். அவர்களுள் ஒருவர் அல்லது அவர்களிருவரும் உம்முடைய வாழ்நாளில் முதுமையை எய்தி விடுவார்களாயின், நீர் (அவர்களது விஷயத்தில் வெறுப்பைக் காட்டும் விதத்தில்) அவர்களைச் சீ என்று கூடச் சொல்லாதீர்8. அவர்களை ஏசவும் வேண்டாம். அவர்களிடத்து (எப்போதும்) இனிமையாகப் பேசுவீராக.
கருணை காட்டும் ஆர்வத்துடன் அவர்கள் முன் பணிவாக நடந்து கொள்ளுங்கள். மேலும் (அவர்களுக்காக இறைவனிடம் வேண்டும் போது இவ்வாறு) கூறுவீராக, என் இறைவா! நான் குழந்தையாக இருந்த போது என்னை வளர்த்தது போல், நீ அவர்களிடம் கருணை காட்டுவாயாக.
உங்கள் இறைவன், உங்கள் உள்ளங்களிலுள்ளவற்றை(யெல்லாம்) நன்கு அறிகின்றான். நீங்கள் நல்லவர்களாக இருந்தால், மீண்டும் மீண்டும் (தன் பக்கம்) திரும்பக் கூடியவர்களை அவன் அதிகமாக மன்னிப்பவனாவான் (என்பதனை நினைவில் கொள்ளுங்கள்).
நெருங்கிய உறவினர், ஏழை, வழிப்போக்கர் ஆகியவர்களுக்குரியதைக் கொடுத்து விடுக. எவ்வகையிலும் வீண் விரயம் செய்யாதீர்.
நிச்சயமாக வீண் விரயம் செய்பவர்கள் ஷைத்தான்களின் சகோதரர்களாவர். ஷைத்தான் தன்னுடைய இறைவனுக்கு மிக நன்றி கெட்டவனாவான்.
மேலும் நீர் எதிர்பார்க்கும் உம்முடைய இறைவனின் மகத்துவமிக்க அருளை அடைவதற்காக, (உறவினர்களாகிய) அவர்களை நீர் புறக்கணித்தால் (இந்நிலையில் புறக்கணிப்பது ஆகுமானதாகும். ஆனால்) அந் நேரத்திலுங் கூட நீர் அவர்களிடம் மிருதுவான முறையில் பேசுக.
நீர் (கருமித்தனம் செய்து) உமது கையை உமது கழுத்தில் மாட்டிக் கொள்ளவும் வேண்டாம்.(வீண் விரயம் செய்து) அதனை முற்றிலும் விரித்து விடவும் வேண்டாம். அவ்வாறு செய்தால், நீர் ஏளனத்திற்காளாகி அல்லது சோர்விற்குள்ளாகி (செயலற்று) உட்கார்ந்து விடுவீர்.
உம்முடைய இறைவன், தான் விரும்புபவருக்கு உணவைத் தாராளமாக வழங்குகின்றான். மேலும், (தான் விரும்புபவருக்கு அவற்றைக்) குறைவாகக் கொடுக்கின்றான். நிச்சயமாக, அவன் தன் அடியார்(களின் நிலை)களை நன்கு அறிந்து கொள்பவனும், நன்கு பார்ப்பவனுமாவான். ரு3
நீங்கள் வறுமைக்கு அஞ்சி உங்கள் குழந்தைகளைக் கொலை செய்யாதீர்கள். நாமே அவர்களுக்கும், உங்களுக்கும் உணவளிக்கின்றோம். அவர்களைக் கொலை செய்வது நிச்சயமாக (மா) பெரும் குற்றமாகும்.
விபச்சாரத்தின் பக்கமே அணுகாதீர். நிச்சயமாக அது பகிரங்கமான, மானக்கேடான செயலும், மிகத் தீய வழியுமாகும்.
எந்த உயிரை அல்லாஹ் விலக்கியுள்ளானோ அதனை (மார்க்கச் சட்ட விதியிலான) உண்மையைக் கொண்டே தவிர கொலை செய்யாதீர்கள். அநியாயமாகக் கொல்லப்பட்டவரின் வாரிசுக்கு, நாம் (பழி வாங்குவதற்கான) அனுமதி வழங்கியுள்ளோம். எனவே அவர் (கொலை செய்தவரை) கொன்று விடுவதில் (எம்மால் நியமிக்கப்பட்ட) எல்லையைக் கடந்து விடக் கூடாது (என்பது அவருக்கு இடப்பட்ட கட்டளையாகும். அவர் எல்லைக்குட்பட்டிருப்பாராயின்) நிச்சயமாக அவருக்கு (எமது) உதவி கிடைக்கும்.
(அனாதைக்கு) நன்(மை பயக்கும்) முறையிலன்றி அனாதையின் பொருளை அணுகாதீர்கள். அதுவும் அவர் தமது வாலிப வயதை அடையும் வரையே ஆகும். மேலும் (உங்கள்) உடன்படிக்கையை நிறைவேற்றுங்கள். நிச்சயமாக ஒவ்வொரு உடன்படிக்கையைக் குறித்தும் விசாரிக்கப்படும்.
நீங்கள் அளந்து கொடுக்கும் போது, அளவை முழுமையாகக் கொடுங்கள். (நீங்கள் நிறுத்துக் கொடுத்தாலும்) சரியான தராசு கொண்டு நிறுத்துக் கொடுங்கள். இவ்வாறு செய்வது மிக்க நல்லதும், முடிவைப் பொருத்தவரை மிகச் சிறந்ததுமாகும்.
(செவியேற்பவரே!) உமக்கு எதனைப் பற்றிய அறிவு இல்லையோ, அதனைப் பின்பற்றாதீர். (ஏனென்றால்) காது, கண், மனம் இவையெல்லாவற்றையும் குறித்து (உம்மிடம்) விசாரிக்கப்படும்.
பூமியில் ஆணவங் கொண்டு நடக்காதீர். ஏனென்றால், இதனால் நாட்டின் எல்லையையும், உம்மால் அடைந்து விட முடியாது. (இவ்வாறு செய்வதனால் சமுதாயத்) தலைவர்களது உயர்ந்த அந்தஸ்தையும் உம்மால் பெற்று விட முடியாது 9.
இவை ஒவ்வொன்றும் உமது இறைவனிடத்தில் வெறுக்கப்பட்டதாகும்.
(மகத்துவமிக்க போதனையாகிய) இது உம்முடைய இறைவன் வஹியின் வாயிலாக உமக்கு அனுப்பிய நுட்பமான ஞானத்தின் ஒரு பகுதியாகும். நீர் அல்லாஹ்வுடன் வேறெதனையும் வணக்கத்திற்குரியதாக்கிக் கொள்ளாதீர். அவ்வாறாக்கினால் நீர் பழிக்கப்பட்டவராகவும், கைவிடப்பட்டவராகவும் நரகத்தில் எறியப்படுவீர்.
உங்கள் இறைவன் உங்களை ஆண் மக்க(ளின் அரு)ளைக் கொண்டு சிறப்பித்து விட்டு(த் தனக்கென) அவன் சில மலக்குகளை பெண் (மக்க)ளாக ஆக்கிக் கொண்டானா? நிச்சயமாக நீங்கள் மாபெரும் (ஆபத்தான) கூற்றைக் கூறுகிறீர்கள். ரு4
அவர்கள் அறிவுரையினைப் பெற வேண்டுமென்பதற்காக நாம் இந்தக் குர்ஆனில் (ஒவ்வொரு விஷயத்தையும்) திரும்பத் திரும்ப விளக்கியுள்ளோம்.  (அவ்வாறு இருந்தும்) இது அவர்களுக்கு(த் தற்பெருமையையும்) வெறுப்பை(யும்) மட்டுமே அதிகரித்துக் கொண்டிருக்கிறது.
நீர் கூறுக: அவர்கள் கூறுவது போன்று ( அல்லாஹ்வாகிய) அவனுடன் வேறு கடவுள்கள் இருந்திருந்தால், நிச்சயமாக அவர்கள்(இணை வைப்போர்) அரியணைக்கு உரியவனிடம் செல்லும் ஒரு வழியைக் கண்டுபிடித்திருப்பார்கள் 10.
(இணை வைப்பவர்களாகிய) அவர்கள் (இணை வைப்பது குறித்துக்) கூறியவற்றை விட்டும் அவன் தூய்மையானவனும், மிக்க உயர்ந்தவனுமாவான்.
ஏழு வானங்களும், பூமியும், அவற்றிலுள்ள யாவும் அவனைப் புகழ்கின்றன. மேலும் அவனைப் புகழ்ந்து போற்றாத எந்தப் பொருளும் இல்லை. ஆனால் அவற்றின் புகழ்ச்சியை நீங்கள் புரிந்து கொள்வதில்லை. நிச்சயமாக அவன் குறைபாடுகளை மறைப்பவனும், மிக மன்னிப்போனும் ஆவான்.
நீர் குர்ஆனை ஓதும் போது, நாம் உமக்கும், மறுமையின் மீது நம்பிக்கை கொள்ளாதவர்களுக்கும் இடையில் மறைமுகமான (தும்,பொதுவான பார்வைகளை விட்டும் மறைந்திருக்கக்கூடியதுமான) ஒரு திரையினை உண்டாக்கியுள்ளோம்.
அவர்களால் அ(ந்)த (உண்மையி) னைப் புரிந்து கொள்ள முடியாதிருப்பதற்காக நாம் அவர்களின் உள்ளங்களில் பல திரைகளையும், அவர்களின் காதுகளில் செவிட்டுத் தன்மையினையும் ஏற்படுத்தியுள்ளோம்11. நீர் குர்ஆனில் ஏகனாகிய உம்முடைய இறைவனை நினைவு கூர்ந்தால், அவர்கள் வெறுப்படைந்து தங்கள் முதுகுகளைத் திருப்பிக் கொண்டு சென்று விடுகின்றனர்.
அவர்கள் உம(து வார்த்தை) க்குச் செவிசாய்க்கும் போது, அவர்கள் எதற்காக செவியேற்கின்றனர் என்பதையும், அவர்கள் தமக்குள் மறைவாகப் பேசும் போது, 'ஏமாற்றத்திற்கு ஆளாகியிருக்கும் ஒருவரைத் தான் நீங்கள் பின்பற்றுகிறீர்கள்', என்று அந்த அநீதியிழைப்போர் கூறுவதையும் நாம் நன்கறிவோம்.
அவர்கள் உம்மைக் குறித்து எவ்வாறெல்லாம் கற்பனை செய்து கூறுகின்றனர் என்று பார்ப்பீராக. இதன் விளைவாக அவர்கள் வழி தவறிவிட்டனர். எனவே அவர்கள் நேர்வழியினை அடைய முடியாது.
நாங்கள் (இறந்து) எலும்புகளாகி, மக்கித் துகள்களாகி விட்டாலும் (மீண்டும்) உண்மையில் ஒரு புதிய படைப்பாக எழுப்பப்படுவோமா? என்று அவர்கள் கேட்கின்றனர்.
நீர் (அவர்களிடம்) கூறுவீராக: நீங்கள் கல்லாகவோ, இரும்பாகவோ ஆகிவிடுங்கள்;
அல்லது, உங்கள் உள்ளங்களில் (அவற்றை விடவும்) கடினமாகத் தெரிகின்ற ஒரு படைப்புப் பொருளாக ஆகி விடுங்கள் . (அவ்வாறு ஆகிவிட்டாலும்) அவன் மீண்டும் உங்களை உயிர்ப்பிப்பான். பின்னர் எங்களை உயிர்ப்பிப்பவன் யார்? என்று அவர்கள் கேட்பார்கள். "உங்களை முதன்முறையாக படைத்தவனே (உயிர்ப்பிப்பான்)" என்று கூறுக. அதற்கு அவர்கள் வியப்புடன் தம் தலைகளை உம்மை நோக்கி அசைத்து, ' அது எப்போது (நிகழும்)' என்று கேட்பார்கள்; அது வெகு விரைவில் நிகழலாம்' என்று கூறுக12.
அவன் உங்களை அழைக்கும் நாளில் (அந்த வாக்குறுதி13 நிறைவேறும்). அவனைப் புகழ்ந்து கொண்டே வருவீர்கள். நீங்கள் மிகக் குறுகிய காலமே (உலகில்) தங்கியிருந்தீர்கள் என்றும் நினைப்பீர்கள். ரு5
நீர் என் அடியார்களிடம் கூறுக: அவர்கள் மிகச் சிறந்ததையே பேச வேண்டும். நிச்சயமாக ஷைத்தான் அவர்களுக்கிடையில் குழப்பத்தை ஏற்படுத்துகிறான். நிச்சயமாக ஷைத்தான் மனிதனின் பகிரங்க பகைவன் ஆவான்.
உங்கள் இறைவன் உங்களை நன்கு அறிகிறான். அவன் விரும்பினால் உங்களுக்கு அருள் செய்வான். அவன் விரும்பினால் உங்களுக்கு தண்டனை அளிப்பான். (தூதரே) நாம், உம்மை அவர்களுக்குப் பொறுப்பாளராக அனுப்பி வைக்கவில்லை.
வானங்களிலும், பூமியிலும் இருப்பவர்களை , உம்முடைய இறைவன் நன்கு அறிகின்றான். நிச்சயமாக நாம் நபிமார்களுள் சிலருக்கு சிலரைவிடச் சிறப்பினை வழங்கினோம். தாவூதுக்கு(ம்) நாம் ஸபூரை 14 வழங்கினோம்.
நீர் (அவர்களிடம்) கூறுவீராக: அவனை விட்டு விட்டு, எவர்களைக் குறித்து (அவர்கள் இறைத் தன்மையினைக் கொண்டிருப்பதாக) வாதிக்கின்றீர்களோ அவர்களை (உங்கள் உதவிக்காக) அழைத்துப் பாருங்கள். (அப்போது) அவர்களால் (உங்களுடைய எந்தத்) துன்பத்தை(யும்) உங்களை விட்டும் அகற்றவோ (உங்கள் நிலையில்) எந்த மாற்றத்தையும் உண்டாக்கவோ முடியாது (என்பதை நீங்கள் அறிவீர்கள்).
எவரை இவர்கள் அழைக்கின்றார்களோ அவர்களும்15 தங்களின் இறைவனை அணுகுவதற்கு (இறைவனுக்கு) மிகவும் நெருங்கியவர் எவர் என எதாவது வழியைத் தேடிக் கொண்டிருக்கின்றனர். மேலும் அவனது கருணையை எதிர்பார்க்கின்றனர். அவனது தண்டனைக்கு அஞ்சவும் செய்கின்றனர். நிச்சயமாக உம் இறைவனின் தண்டனை அஞ்சத்தக்கதாகும்.
மறுமை நாளிற்கு முன்னர் நாம் அழித்து விடாத, அல்லது கடினமான தண்டனையளிக்காத எந்த ஊரும் (இப்பூமியின் மேற்பரப்பில்) இருக்காது16. இது (இறைவனது) நியதியில் (ஏற்கனவே) பதிவு செய்யப்பட்டதாகும்.
நாம் அடையாளங்களை அனுப்புவதற்கு, அவற்றை முன்னோர்கள் பொய்ப் படுத்தினர் என்பதைத் தவிர எம்மை வேறு எதுவும் தடுத்ததில்லை. (அவ்வாறிருந்தும் ) நாம் ஸமூது(வின் சமுதாயத்தவரு)க்கு ஒரு பெண் ஒட்டகத்தைத் தெளிவான அடையாளமாக வழங்கினோம். ஆனால் அவர்கள் அதற்கு அநீதி இழைத்தனர். மேலும் எச்சரிப்பதற்காகவே நாம் அடையாளங்களை அனுப்புகிறோம்.
நிச்சயமாக உம்முடைய இறைவன் மக்களை அழித்து (விட முடிவு செய்து) விட்டான் என்று நாம் உம்மிடம் கூறிய நேரத்தில் (கூட அவர்கள் பயன் பெறவில்லை) அடுத்து நாம் உமக்குக் காட்டிய ஆன்மீகக் காட்சியையும், குர்ஆனில் சபிக்கப்பட்ட மரத்தையும்17 மக்களுக்குச் சோதனையாகவே நாம் ஆக்கியுள்ளோம். அவர்களை நாம் பயமுறுத்திக் கொண்டேயிருக்கின்றோம். இவ்வாறிருந்தும் (எம்முடைய பயமுறுத்தலாகிய) அது அவர்களுக்கு அபாயகரமான வரம்பு மீறலையே அதிகரித்துக் கொண்டிருக்கிறது.  ரு6
நாம் வானவர்களிடம்: நீங்கள் ஆதமுடன் சிரம்பணிந்து வணங்குங்கள் என்று கூறிய(நேரத்தையும் நினைத்துப் பாருங்கள். அப்)போது அவர்கள் (எல்லோரும்) சிரம்பணிந்தனர். ஆனால் இப்லீஸ் (அவ்வாறு) செய்யவில்லை. களிமண்ணிலிருந்து நீ படைத்தவனுடன், நான் சிரம்பணிந்து வணங்க வேண்டுமா? என்று கூறினான்.
அவன் கூறினான்: இவருக்கா (நான் கட்டுப்படுவது? இவருக்கு) நீ என்னை விடச் சிறப்பளித்துள்ளாய் என நீயே சொல். மறுமை நாள் வரை நீ எனக்குக் காலக்கெடு அளித்தால் (நீ பாதுகாப்பளிக்கும்) மிகச் சிலரைத் தவிர, இவர் சந்ததிகளை (எல்லாம்) நிச்சயமாக நான் வசப்படுத்திக் கொள்வேன்.
(இதற்கு அல்லாஹ் இவ்வாறு) கூறினான்: செல் (இங்கிருந்து அகன்று போ) ஏனென்றால் அவர்களுள் உன்னைப் பின்பற்றும் உங்கள் எல்லோருக்கும் நரகமே தண்டனையாகும். (இதுவே) முழுமையான கூலியாகும்.
அவர்களுள் உன்னால் முடிந்தவரை, உன் குரலினால் மயக்கி வசப்படுத்து. உன் குதிரைகளையும், உன் ஆட்களையும் அவர்கள் மீது ஏவி விடு. (அவர்களின்) பொருள்களிலும், குழந்தைகளிலும், அவர்களுடைய பங்குதாரராக இருந்து கொண்டு அவர்களிடம் (பொய்யான) வாக்குறுதியளி! (பின்னர் உன் முயற்சிகளின் விளைவைப் பார்). ஷைத்தானின் வாக்குறுதிகள் ஏமாற்றுதலே அன்றி வேறில்லை.
நிச்சயமாக என் அடியார்கள்! அவர்கள் மீது உனக்கு (எந்த) அதிகாரமும் இல்லை (என் அடியாரே! உமக்குப்) பாதுகாப்பாளனாக இருப்பதற்கு உம் இறைவனே போதுமானவன்.
(என் அடியார்களே!) நீங்கள் அவனது அருளைத் தேடக் கடலில் உங்களுக்காக கப்பல்களை இயக்குபவனே உங்கள் இறைவன். நிச்சயமாக அவன் உங்களுக்கு என்றும் பேரருள் செய்பவனாவான்.
கடலில் (கொந்தளிப்பு ஏற்படுவதனால்) உங்களுக்குத் துன்பம் ஏற்படும் போது, அவனையன்றி நீங்கள் எவர்களை(க் கடவுளர்களென்று) அழைக்கின்றீர்களோ, அவர்கள் (எல்லோரும் உங்கள் உள்ளங்களிலிருந்து) மறைந்து போய் விடுகின்றனர். பின்னர் அவன் உங்களைக் காப்பாற்றி நிலத்திற்குக் கொண்டு வந்தால், நீங்கள் (அவனைப்) புறக்கணித்து விடுகின்றீர்கள். மனிதன் மிக அதிகமாக நன்றி கொன்றவனாக இருக்கின்றான்.
அவன் உங்களை நிலத்தின் ஓர் ஓரத்தில் (அதாவது பூமியில்) புதைத்து விட மாட்டானென்றோ, உங்கள் மீது கல்மாரியை பொழிய வைக்க மாட்டானென்றோ நீங்கள் (நினைத்துக் கொண்டு)  அச்சமற்றிருக்கின்றீர்களா? பின்னர் நீங்கள் உங்களுக்கென்று எந்தப் பாதுகாவலனையும் (உதவி செய்பவனையும்) பெற மாட்டீர்கள்.
அல்லது அவன் உங்களை மீண்டும் ஒரு முறை அதில் (கடலில்) திரும்பக் கொண்டு சென்று கடும் புயற்காற்றை உங்கள் மீது அனுப்பி, நீங்கள் நிராகரிப்பதனால் உங்களை மூழ்கடித்து விட மாட்டானென்று நீங்கள் அச்சமற்றிருக்கின்றீர்களா? பின்னர் இ(த்தகு தண்டனையளிப்ப)தில் எமக்கு எதிராக உங்களுக்கு உதவி செய்பவர் எவரையும் நீங்கள் பெற மாட்டீர்கள்.
நாம் நிச்சயமாக ஆதமுடைய மக்களுக்கு (மிகுந்த) சிறப்பினை வழங்கி, நிலத்திலும், நீரிலும் அவர்களுக்காக வாகனங்களைப் படைத்துத் தூய்மையான பொருட்களிலிருந்து அவர்களுக்கு உணவளித்துள்ளோம். நாம் படைத்த படைப்பின் ஒரு பெரும் பகுதியின் மீது நாம் அவர்களுக்கு (மகத்தான) சிறப்பினை வழங்கியுள்ளோம். ரு7
ஒவ்வொரு கூட்டத்தினரையும் அவர்களின் தலைவருடன் நாம் அழைக்கவிருக்கின்ற நாளை(யும் நினைத்துப் பாருங்கள்). பின்னர் எவருடைய (செயல்களுக்குரிய) நூல் அவரின் வலக்கையில் கொடுக்கப்படுமோ அவர் (மிகுந்த ஆர்வத்துடன்) தங்கள் நூலைப் படித்துப் பார்ப்பார்கள். அவர்களுக்கு அணுவளவு கூட அநீதி இழைக்கப்பட மாட்டாது.
இ(ந்த உலகத்)தில் குருடராக இருப்பவர் மறுமையிலும் குருடராகவே இருப்பார். மேலும் அவர் (மற்றெல்லாரையும் விட) மிகவும் வழி தவறியவராக இருப்பார்.
நாம் உமக்கு வஹி அறிவித்ததன் காரணமாக, நீர் அதற்கு மாற்றமானதை எமக்கு எதிராகப் புனைந்து எம்முடையது எனக் கூறுவதற்காக அவர்கள் உமக்கு (கொடிய) சோதனை தர இருந்தனர். நீர் (அவ்வாறி(யற்றியி)ருப்பின் நிச்சயமாக அவர்கள் உம்மை(த் தங்கள்) நெருங்கிய நண்பராக்கியிருப்பர்.
நாம் உமக்கு(க் குர்ஆனைக் கொடுத்து) உறுதியாக நிலைத்திருக்கும் வலிமையினை வழங்காதிருப்பின் நீர் மிகக் குறைவாகவேனும் அவர்களைச் சார்ந்திருப்பீர். (ஆனால் இப்பொழுதோ, இறையறிவிப்பானது உமக்குச் சரியான பாதையினைத் தெரிவித்து விட்டது).
(அவர்கள் எண்ணத்திற்கு ஏற்ப நீர் பொய் கூறி இருந்தால்) அந்நிலையில் வாழ்விலும், மரணத்திற்கு பிறகும் உம்மை இருமடங்கு தண்டனையைச் சுவைக்கச்  செய்திருப்போம். அதன் பின்னர், எமக்கு எதிராக உமக்கு உதவுவோர் எவரையும் நீர் பெறமாட்டீர்.
நிச்சயமாக அவர்கள் உம்மை(ப் பயமுறுத்தி) இந்த நாட்டிலிருந்து வெளியேற்றுவதற்காக(ப் பல்வேறு தந்திரங்களைச் செய்து) உம்மை நிலைகுலையச் செய்து கொண்டேயிருக்கின்றனர். ஆனால் அவ்வாறு நிகழ்ந்து விடுமாயின் அவர்களும் உமக்குப் பின்னர் சிறிது காலம் தான் (பாதுகாப்பாக) இருப்பார்கள். (பின்னர் விரைவில் அழிவிற்குள்ளாகி விடுவார்கள்).
உமக்கு முன்னர் நாம் அனுப்பிய நம் தூதர்க(ளின் சமுதாயங்க) ளுடன் நம் நடைமுறையும் இதுவேயாகும். நம் நடைமுறையில் எந்த வேறுபாட்டையும் நீர் காணமாட்டீர். ரு8
சூரியன் சாய்ந்த (நேரத்) திலிருந்து இரவில் நன்றாக இருட்டி விடும்(நேரம்) வரை(ப் பல்வேறு நேரங்களின்) தொழுகையினை மிகச்சிறந்த முறையில் நிறைவேற்றுவீராக. அதிகாலையில் (குர்ஆன்) ஓதுவதையும் (கட்டாயமாக்கிக் கொள்வீராக). அதிகாலையில் குர்ஆன் ஓதுவது(அல்லாஹ்விடத்தில்) நிச்சயமாக ஏற்றுக் கொள்ளப்படும் (ஒரு) செயலாகும்.
இரவிலும் நீர் இ(அந்தக் குர்ஆனைத் தஹஜ்ஜத் தொழுகையில் ஓதுவ) தற்காகச், சிறிது துயில் கொண்டதன் பின்னர் விழித்துக் கொள்க. இது உமக்கு அதிகப்படியான ஒரு வெகுமதியாகும். இதனால் உம்முடைய இறைவன் உம்மைப் புகழுக்குரிய இடத்திற்கு உயர்த்தக் கூடும்.
நீர் கூறுவீராக: என் இறைவா! என்னை (மீண்டும் மக்காவிற்குள்) நல்ல முறையில்18 நுழையச் செய்வாயாக19. நற்பெயரை விட்டுச் செல்லும் முறையில் (மக்காவிலிருந்து) என்னை வெளியேறச் செய்வாயாக. மேலும் உன்னிடமிருந்து எனக்கு உதவியாளராகவும்20 சாட்சியாகவும் விளங்கும் ஒருவரை நியமிப்பாயாக.
நீர் (எல்லா மக்களிடமும்) கூறி விடுக: (இப்பொழுது) உண்மை வந்து விட்டது. பொய் ஓடி விட்டது. பொய்யானது ஓடிவிடக்கூடிய ஒன்றேயாகும்.
நம்பிக்கையாளருக்குக் குணமளிப்பதாகவும், அருளாகவும், தவறிழைப்பவர்களுக்கு நஷ்டத்தை அதிகரிக்கக் கூடியதாகவும், திருக்குர்ஆனிலிருந்து (படிப்படியாகப் போதனைகளை) இறக்கிக் கொண்டிருக்கிறோம்.
நாம் மனிதனுக்கு அருள் செய்தால் அவன் (அதனைப்) புறக்கணித்து விட்டு (அதிலிருந்து) தன்னைத் தூரமாக்கிக் கொள்கின்றான். அவனுக்குத் துன்பம் ஏற்பட்டால், அவன் மிக அதிகமாக நம்பிக்கை இழந்தவனாகி விடுகின்றான்.
நீர் கூறுக: ஒவ்வொருவரும் அவரவர் முறைக்கேற்ப செயல்படுகின்றனர். ஆனால் மிகவும் நேரான வழியில் இருப்பவர் எவர் என்பதை உங்கள் இறைவன் நன்கு அறிகின்றான். (எனவே தீர்ப்பளிப்பதை அவனிடத்தில் விட்டு விடுங்கள்). ரு9
அவர்கள் உம்மிடம் 'ஆன்மா' வைப் பற்றி வினவுகின்றனர். நீர், (அவர்களிடம்) 'ஆன்மா' என் இறைவனின் கட்டளையினால் (படைக்கப்பட்டு) உள்ளது; உங்களுக்கு (அதுபற்றி) மிகக் குறைந்த அறிவே கொடுக்கப்பட்டுள்ளது', எனக் கூறுக.
நாம் விரும்பினால் உமக்கு 'வஹி' மூலமாக அறிவித்திருந்த (இறை வசனத்) தை நிச்சயமாக (உலகிலிருந்து) எடுத்திருப்போம். பின்னர் இதில் எமக்கு மாற்றமாக, உமக்கு எந்த பாதுகாவலனையும் நீர் காணமாட்டீர்.
உம் இறைவனின் அருளைத் தவிர (வேறெதுவும் அதனைத் திரும்பக் கொண்டு வர முடியாது). நிச்சயமாக உம்மீது அவனது அருள் மகத்தானது.
நீர் (அவர்களிடம்) கூறுக: இந்தக் குர்ஆனிற்கு நிகரானதைக் கொண்டு வருவதற்காக எல்லா மனிதர்களும், ஜின்களும் ஒன்றுதிரண்டு விட்டாலும், அவர்களால் இதற்கு நிகரானதைக் கொண்டு வர முடியாது; அவர்களுள் ஒருவருக்கொருவர் உதவி செய்பவராக இருந்தாலும் சரியே.
நிச்சயமாக நாம் மக்களுக்காக இந்தக் குர்ஆனில் (முக்கியமான) ஒவ்வொரு செய்தியினையும் பல்வேறு கோணங்களில் விளக்கி விட்டோம். இவ்வாறிருந்தும், பெரும்பாலானவர்கள் குப்ரின் வழியைத் தவிர மற்றெல்லாவற்றையும் நிராகரித்து விட்டனர்.
அவர்கள் ( இவ்வாறு) கூறினர்: நீர் எங்களுக்காகப் பூமியிலிருந்து ஒரு நீரூற்றை பீறிட்டு வரச் செய்யாதவரை, உம்மை நாங்கள் ஒரு போதும் நம்பமாட்டோம்.
அல்லது உமக்குப் பேரீச்சையும், திராட்சையும் நிறைந்த ஒரு தோட்டம் இருந்து, அதன் மத்தியில் நீரோடைகள் பெருக்கெடுத்தோடுமாறு நீர் செய்ய வேண்டும்.
அல்லது நீர் வாதிப்பதைப் போன்று, வானம் (இடிந்து) துண்டுகளாக21 எங்கள் மீது விழ வேண்டும். அல்லது அல்லாஹ்வையும் வானவர்களையும் (எங்கள் முன்) நேருக்கு நேராக கொண்டு வந்து நிறுத்த வேண்டும்.
அல்லது, உமக்குத் தங்கத்தாலான வீடொன்று இருத்தல் வேண்டும்; அல்லது, நீர் வானத்திற்கு ஏறிச் செல்ல வேண்டும்; நாங்கள் படிக்கத் தக்க ஒரு நூலை எங்களுக்குக் கொண்டு வராத வரை, நீர் வானத்திற்குச்22 சென்றதையும் நாங்கள் நம்பமாட்டோம். நீர் கூறுக: 'என் இறைவன் தூய்மையானவன்; நான் ஒரு மனிதனாகிய23 தூதரேயன்றி வேறு அல்லன்'. (எனவே என்னால் வானம் செல்ல இயலாது). ரு10
மக்களிடம் நேர்வழி வந்தபோது அவர்கள், ' அல்லாஹ் ஒரு மனிதனையா தூதராக அனுப்பியுள்ளான்' என்று கூறியது தான் அவர்களை நம்பிக்கை கொள்ள விடாமல் தடுத்தது.
நீர் கூறுக: பூமியில் வானவர்கள் அமைதியாக நடந்து, திரிந்து (வாழ்ந்து) இருந்தால், நாம் அவர்களுக்கு, நிச்சயமாக வானத்திலிருந்து ஒரு வானவரையே தூதராக இறக்கியிருப்போம்.
நீர் கூறுக: 'எனக்கும் உங்களுக்கும் இடையில் சாட்சியாக இருக்க அல்லாஹ்வே போதுமானவன்; நிச்சயமாக அவன் தன் அடியார்களை நன்கு அறிபவனும், பார்ப்பவனும் ஆவான்'.
அல்லாஹ், நேர்வழியில் நடத்துகிறவனே நேர்வழியில் இருப்பவனாவான்; வழி தவறிச் செல்லுமாறு அவன் விட்டு விடுபவர்களுக்கு இறைவனைத் தவிர வேறு உதவியாளர்களை நீர் காண இயலாது. மறுமை நாளில் அவர்களின் நோக்கங்களுக்கு ஏற்ப அவர்களை குருடர்களாகவும், ஊமையர்களாகவும், செவிடர்களாகவும் நாம் ஒன்று சேர்ப்போம். அவர்களது தங்குமிடம் நரகமாகும்; அது (நகரத்தின் நெருப்பு) தணியும் போதெல்லாம் அவர்களுக்காக அந்த நெருப்பின் ஜூவாலையை அதிகமாக எரியும் படிச் செய்வோம்.
இது அவர்களுக்குரிய தண்டனையாகும். ஏனென்றால் அவர்கள் நம் அடையாளங்களை மறுத்து இவ்வாறு கூறினர்: " நாங்கள் (இறந்து) எலும்புகளாகி, மக்கித் துகள்களாகி விட்டாலும் (மீண்டும்) உண்மையிலேயே ஒரு புதிய படைப்பாக எழுப்பப்படுவோமா?".
வானங்களையும், பூமியையும் படைத்த அல்லாஹ் அவர்களைப் போன்றவர்களைப் படைப்பதற்கும் ஆற்றல் பெற்றவன் என்பதை அவர்கள் அறியவில்லையா ? மேலும் அவன் அவர்களுக்கு ஒரு காலக்கெடுவை ஏற்படுத்தியிருக்கிறான் என்பதில் ஐயமில்லை. ஆனால் அநீதி இழைப்பவர்கள் நன்றி கொன்ற நிலையையே மேற்கொள்கின்றனர்.
நீர் அவர்களிடம் கூறுவீராக: நீங்கள் என்னுடைய இறைவனின் (எல்லையற்ற) அருட் கருவூலங்களுக்கு(க் கூட) உரிமையாளர்களாக இருந்தாலும், நீங்கள் (அவை) செலவாகி விடுமோ என்ற பயத்தினால் (அவற்றைத்) தடுத்தே வைத்துக் கொண்டிருப்பீர்கள். மனிதன் மிகப்பெரிய கருமியாவான். ரு11
நிச்சயமாக நாம் மூஸாவுக்குத் தெளிவான ஒன்பது அடையாளங்களைக் கொடுத்தோம். எனவே இஸ்ராயீலின் மக்களிடம் கேளும்: அவர் அவர்களிடம் வந்த போது, ஃபிர்அவ்ன் அவரிடம் "மூஸாவே நிச்சயமாக நான் உம்மை ஏமாற்றத்திற்கு ஆளானவராகக் கருதுகிறேன்" என்றான்.
அவர் இவ்வாறு பதிலளித்தார்: வானங்கள், பூமி ஆகியவற்றின் இறைவனே (அடையாளங்களாகிய) இவற்றை அகப்பார்வை தரக்கூடியவையாக இறக்கியுள்ளான் என்பது நிச்சயமாக உனக்குத் தெரியும். ஃபிர்அவ்னே! நீ (உனது தீய நாட்டங்களில்) வீழ்ச்சியும், தோல்வியும் அடைபவன் என்றே நான் உன்னைக் குறித்து உறுதியாக நம்புகிறேன்.
இதற்கு அவன் அவர்களை (மூஸாவையும், அவருடைய சமுதாயத்தினரையும்) நாட்டிலிருந்து வெளியேற்றி விட நாடினான். இதன் விளைவாக நாம் அவனையும், அவனைச் சார்ந்த யாவரையும் மூழ்கடித்து விட்டோம்.
இதன் பின்னர் நாம் இஸ்ராயீலின் மக்களிடம் கூறினோம், நீங்கள் (முன்னறிவிக்கப்பட்ட) அந்த நாட்டில்24 வாழுங்கள்.(முஸ்லிம்களுக்கு) இரண்டாவது25 (தண்டனைக்குரிய) வாக்குறுதி (யின் காலம்) வரும் போது, நாம் உங்களை (எல்லாம்) ஒன்று திரட்டி அங்கே கொண்டு வருவோம்26.
நாம் இந்தக் குர்ஆனை உண்மையை(யும், நுட்பமான ஞானத்தையும்) கொண்டே இறக்கினோம். உண்மையை(யும், நுட்பமான ஞானத்தையும்) கொண்டே இது இறங்கியுள்ளது. நாம் உம்மை நற்செய்தி வழங்குபவராகவும், (தண்டனையைப் பற்றி) எச்சரிப்பவராகவுமே அனுப்பியுள்ளோம்.
மனிதர்களுக்கு நீர் அடுத்தடுத்து ஓதிக் காட்டுவதற்காக, நாம் குர்ஆனைப் பல பகுதிகளாக ஆக்கினோம். மேலும் நாம் படிப்படியாக அதனை இறக்கினோம்.
நீர் கூறுக: நீங்கள் இதனிடத்து நம்பிக்கை கொண்டாலும், கொள்ளாவிட்டாலும் சரி; இதற்கு முன்னர் ஞானம் வழங்கப் பெற்றவர்களின் முன் இது படித்துக் காட்டப் பெற்றால், அவர்கள் முழுமையாகக் கட்டுப்படுவதின் அடையாளமாக சிரம்பணிந்து விடுகின்றனர்.
மேலும் அவர்கள், எங்கள் இறைவன் (எல்லாக் குறைபாடுகளிலிருந்தும்) தூய்மையானவன் என்றும், எங்கள் இறைவனின் வாக்குறுதி கட்டாயம் நிறைவேறியே தீரும் என்றும் கூறுகின்றனர்27.
அவர்கள் முகங்குப்புற வீழ்ந்து விடும் போது, அழுது கொண்டேயிருக்கின்றனர். (குர்ஆனாகிய) அது அவர்களது பணிவை (மேலும்) அதிகரிக்கின்றது.
நீர் (அவர்களிடம்) கூறுவீராக:28 நீங்கள் அவனை அல்லாஹ் என்றோ, ரஹ்மான் என்றோ அழையுங்கள். எப்பெயர் கொண்டு அவனை அழைத்தாலும், அவனுக்கோ மிகச்சிறந்த பண்புப் பெயர்கள் உள்ளன. நீர் உம் பிரார்த்தனையில் உரத்த குரலிலோ, மிகக் குறைந்த குரலிலோ ஓதாதீர்; அவ்விரண்டுக்கும் இடையே ஒரு வழியைத் தேர்ந்தெடுத்துக் கொள்க29.
நீர் கூறுக: அல்லாஹ்வே எல்லாப் புகழுக்கும் உரியவன். அவனுக்கு மகன் இல்லை; அவனுடைய ஆட்சியில் அவனுக்கு கூட்டாளி எவரும் இலர்; அவனின் ஆற்றலின்மை காரணமாக அவனுக்கு நண்பர் ஆனவரும் எவருமிலர்; நீர் அவனுடைய பெருமையைப் போற்றிப் புகழ்க. ரு12
அளவற்ற அருளாளனும், மேன்மேலும் கருணை காட்டுபவனுமாகிய அல்லாஹ்வின் பெயரால் (ஓதுகின்றேன்)
அல்லாஹ்வே எல்லாப் புகழுக்கும் உரியவன். அவன் (இந்த) வேதத்தைத் தன் அடியாரிடத்து இறக்கினான். அவன் இதில் எந்தக் கோணலையும் வைக்கவில்லை.
தன்னிடமிருந்துள்ள துன்பமிகு தண்டனை பற்றி அவன் எச்சரிப்பதற்காக (இதனை) உண்மையும், நேர்வழியும் கொண்டதாக இறக்கினான். மேலும் நற்செயல் செய்கிற நம்பிக்கையாளர்களுக்கு (இறைவன் புறமிருந்து) நற்கூலி உண்டு என்று இது நற்செய்தியும் கூறுகிறது.
அவர்கள் அதில் (நற்பலனான பதவியில்) என்றென்றும் இருப்பர்.
அல்லாஹ் தனக்கென ஒரு மகனைக் கொண்டுள்ளான் என்று கூறுபவரை இது எச்சரிக்கையும் செய்கிறது.
அவர்களுக்கும், அவர்களின் மூதாதையர்களுக்கும் இதுபற்றி எவ்வித ஞானமும் இல்லை. அவர்களின் வாய்களிலிருந்து வெளிவரும் இச்சொல் மிகவும் அபாயகரமான கூற்றாகும். அவர்கள் பொய்யையே கூறுகின்றனர்.
மகத்துவமிக்க இந்த வசனத்தை அவர்கள் நம்பவில்லை எனில், நீர் அவர்களைப் பற்றிய கவலையினால், மிகுந்த வருத்தத்தினால் உம் உயிரை அழித்து விடுவீரா?
நிச்சயமாக நாம் அவர்களுள்1 எவர் மிகச்சிறந்த முறையில் செயலாற்றுகின்றார் என்பதனைச் சோதிப்பதற்காகப் பூமியி(ன் மே) லுள்ளவற்றை நாம் அதற்கு அலங்காரமாக்கியுள்ளோம்.
நிச்சயமாக நாம் இதிலுள்ளவற்றையெல்லாம் (ஒரு நாளில்) அழித்து வெட்ட வெளிச்சமாக்கி விடுவோம்.
குகைக்கும், கல்வெட்டுக்கும் உரியவர்கள் எம்முடைய அடையாளங்களுள் வியப்புக்குரியதாக இருந்தனர் என்று (ம் இனிமேல் அவர்களுக்கு நிகர் காணவே முடியாதென்றும்) நீர் கருதுகின்றீரா?
அந்த இளைஞர்கள் விசாலமான குகையினுள் அடைக்கலம் புகுந்த போது, "எங்கள் இறைவா! நீ எங்களுக்கு உன்னிடமிருந்து அருளை வழங்குவாயாக. மேலும் எங்களின் இவ்விஷயத்தில் நேர்வழியை எளிதாக்கித் தருவாயாக" என்று வேண்டினர்.
இதனால் நாம் விரிவான அக்குகையில் குறிப்பிட்ட சில வருடங்கள் வெளியுலகச் செய்திகளை அவர்கள் கேட்காமலிருக்கச் செய்து விட்டோம்.
(அங்கு) தங்கியிருந்த காலத்தில் (ஈஸாவைப் பின்பற்றிய) இரு பிரிவினருள், எவர் அதிக பாதுகாப்பிலிருந்தனர் என்பதை நாம் (மக்களுக்கு) அறிவிப்பதற்காக அவர்களை எழுப்பினோம். ரு1
(இப்பொழுது) நாம் அவர்கள் பற்றிய மிக முக்கியமான செய்தியினை மிகச்சரியாக உமக்கு விளக்குகின்றோம். அவர்கள் தங்கள் இறைவன் மீது (உண்மையான) நம்பிக்கை கொண்ட சில வாலிபர்களாக இருந்தனர். அவர்களை நாம் நேர்வழியில் (மேன்மேலும்) முன்னேறச் செய்தோம்.
அவர்கள் (ஊரை விட்டு வெளியேற) எழுந்த போது, அவர்களின் உள்ளங்களை நாம் உறுதிப்படுத்தினோம். அவர்கள் (தங்களுக்குள்) வானங்களுக்கும், பூமிக்கும் உரிய இறைவனே எங்கள் இறைவன் ஆவான்; அவனையன்றி வேறு கடவுளை நாங்கள் ஒரு போதும் அழைக்க மாட்டோம்; அவ்வாறு செய்தால், உண்மைக்குப் புறம்பானதைக் கூறியவர்களாவோம் என்று கூறினர்.
நம்முடைய இந்தச் சமுதாயத்தினர் உண்மையான வணக்கத்திற்குரியவனை விட்டு விட்டு(த் தங்களுக்கென்று) பல்வேறு தெய்வங்களை உருவாக்கிக் கொண்டனர். அவற்றை நிரூபிக்க தெளிவான எந்தச் சான்றையும் ஏன் அவர்கள் கொண்டு வருவதில்லை? எனவே அல்லாஹ்வின் மீது பொய்யைப் புனைந்து கூறுபவனை விட மிகவும் அநீதி இழைப்பவன் யார்? (என்பதனை அவர்கள் ஏன் உணர்வதில்லை).
அவர்களிலிருந்தும், அல்லாஹ்வையன்றி அவர்கள் வணங்குபவற்றிலிருந்தும் நீங்கள் விலகிக் கொண்ட பின்னர், குகைக்குள் அடைக்கலம் புகுந்து விடுங்கள். உங்கள் இறைவன் உங்களுக்குத் தன் அருளைத் திறந்து தருவான்; உங்களுடைய விஷயத்தில் அவன் எளிதான ஏற்பாடுகளைச் செய்வான்.
சூரியன் தோன்றும் போது, அது அவர்களின் குகையின் வலப்பக்கமாக நகர்வதையும், அது மறையும் போது அவர்களின் இடப்பக்கமாக நகர்வதையும் நீர் காண முடியும்2. அவர்கள் அதன் (குகையின்) பரந்த இடத்தில் இருந்தனர். இது அல்லாஹ்வின் அடையாளங்களைச் சார்ந்ததாகும். அல்லாஹ் எவருக்கு (நேர்) வழி காட்டுகிறானோ அவன் நேர்வழியில் இருக்கிறான். அல்லாஹ் எவரை வழிதவற விட்டுவிடுகிறானோ, அவருக்கு வழிகாட்டக் கூடிய உதவியாளரை நீர் பெற இயலாது. ரு2
(செவியேற்பவரே!) நீர் அவர்களை விழித்துக் கொண்டிருப்பதாகக் கருதுகின்றீர். ஆனால் அவர்களோ தூங்கிக் கொண்டு இருக்கின்றனர். நாம் அவர்களை வலப்புறமாகவும், இடப்புறமாகவும் திருப்புவோம்3. அவர்களது நாய் (அவர்களுடன்) வாயிலில் தன் முன்னங்கால்களை விரித்த வண்ணமிருக்கிறது4. நீர் அவர்களின் நிலைகளை தெரிந்து விட்டால், அவர்களை விட்டும் வெருண்டோடுவதற்காகப் புறமுதுகு காட்டி, அவர்களின் காரணமாக அச்சம் கொண்டிருப்பீர்.
எனவே நாம் அவர்களை(ப் பலவீனமான நிலையிலிருந்தும்) எழுப்பினோம். இதனால் அவர்கள் தங்களுக்குள் வினவத் தொடங்கினர். அவர்களில் ஒருவர் நீங்கள் (இங்கு) எவ்வளவு காலம் தங்கியிருக்கிறீர்கள் எனக் கேட்டார். அவர்கள் ஒரு நாள் அல்லது ஒரு நாளின் ஒரு பகுதி நேரம் நாம் தங்கியிருக்கிறோம் என்றனர். அ(தற்கு மற்ற)வர்கள் (இவ்வாறு) கூறினர்: நீங்கள் தங்கியிருந்த காலத்தை உங்கள் இறைவனே நன்கறிவான். ஆகவே, உங்களின் இந்த நாணயங்களை உங்களுள் ஒருவரிடம் கொடுத்து நகருக்கு அனுப்புங்கள்5. அவர் சிறந்த உணவைத் தெரிந்து, அதில் கொஞ்சம் உங்களுக்கு வாங்கி வரட்டும்; அவர் பணிவுடனும், உங்களைப் பற்றி எவருக்கும் தெரிவிக்காமலும் நடந்து கொள்ளட்டும்.
ஏனென்றால் அவர்கள் உங்களை வென்று விட்டால், நிச்சயமாக அவர்கள் உங்களைக் கல்லெறிந்து கொன்று விடுவார்கள். அல்லது உங்களை(க் கட்டாயப்படுத்தி)த் திரும்பவும் தங்கள் மதத்தில் சேர்த்துக் கொள்வார்கள். அவ்வாறாயின் உங்களால் ஒருபோதும் வெற்றி பெற முடியாது.
அல்லாஹ்வின் வாக்குறுதி நிறைவேறியே தீருமென்பதையும் (முன்னறிவிக்கப்பட்ட) அந்த நேரம் (வருவது) பற்றி எவ்வித ஐயத்திற்கும் இடமில்லை என்பதையும் அவர்கள் தெரிந்து கொள்வதற்காக இவ்வாறு நாம் அவர்(களின் நிலை)களைப் பற்றி (மக்களுக்கு) அறிவித்தோம். அவர்கள் தங்கள் பணியைக் குறித்து தங்களுக்கிடையில் விவாதித்து, அவர்கள் (வாழ்ந்து வந்த இடத்தின்) மீது கட்டடம் ஒன்றை நீங்கள் கட்டுங்கள் என்று கூறிய நேரத்தை (நினைத்துப் பாருங்கள்). அவர்களுடைய இறைவன் அவர்க(ளின் நிலைக)ளை நன்கு அறிந்திருந்தான். நிச்சயமாக நாங்கள் அவர்கள் (வாழ்ந்து வந்த குகையின்) மீது ஒரு கட்டிடத்தைக் கட்டுவோம் என்று தங்களின் வாதத்தில் வென்றவர்கள் கூறினர்.
சிலர் கற்பனையாக அவர்கள் மூவர்; நான்காவது அவர்களின் நாய் என்றும், (சிலர்) அவர்கள் ஐவர்; ஆறாவது அவர்களின் நாய் என்றும் கூறுகிறார்கள்6. மேலும் (வேறு சிலர்) அவர்கள் எழுவர், எட்டாவது அவர்களின் நாய் என்றும் கூறுகின்றனர். கூறுக: என் இறைவன் அவர்களின் எண்ணிக்கையை நன்கறிவான். அவர்களைப் பற்றிச் சிலரைத் தவிர வேறு எவரும் அறியமாட்டார்கள்7, அவர்களைப் பற்றிய விவகாரத்தில் தெளிவான விஷயங்களைத் தவிர ஏனையவற்றில் விவாதம் செய்ய வேண்டாம். அவர்களைப் பற்றி அவர்களுள் எவரிடமும் நீர் கேட்க வேண்டாம். ரு3
நீர் எதனைப் பற்றியும் நிச்சயமாக நான் இதை நாளைக்குச் செய்து விடுவேன் என்று ஒருபோதும் கூறாதீர்8.
ஆனால் அல்லாஹ் நாடியபடி (செய்வேன் எனக் கூறுக). நீர் மறந்து விட்டால், உமது இறைவனை நினைவுகூர்ந்து, நேர்வழி பெறுவதற்கு இதை விட மிகவும் சமீபமான ஒரு பாதையில் என் இறைவன் என்னை நடத்திச் செல்வான் என்ற நம்பிக்கை (எனக்கு) உண்டு என்று கூறுக.
அவர்கள் தங்களின் (விரிவான பாதுகாப்பு இடமாகிய) குகையில் முந்நூறு வருடங்களும்9, இதற்கு மேலும் ஒன்பது வருடங்களும் தங்கியிருந்தனர். (என்றும் சிலர் கூறுகின்றனர்).
கூறுக: அவர்கள் (அதில்) இருந்த காலத்தை அல்லாஹ் தான் நன்கறிவான். வானங்கள், பூமி ஆகியவற்றின் இரகசியங்கள் அவனுக்கே உரியவை. அவன் எவ்வளவு நன்றாக பார்க்கிறான்! அவன் எவ்வளவு நன்றாக கேட்கிறான்! அவர்களுக்கு அவனையன்றி உதவி செய்பவர் எவருமில்லை. அவன் தன் அதிகாரத்தில் எவருக்கும் பங்களிப்பதில்லை.
உமது இறைவனின் வேதத்திலிருந்து உமக்கு வஹி(யின் மூலம்) அறிவிக்கப்பட்டதை நீர் (மக்களுக்கு) எடுத்துரைப்பீராக. அவனுடைய வசனங்களை எவராலும் மாற்றி விட முடியாது. அவனையன்றி எங்கும் நீர் அடைக்கலம் பெற மாட்டீர்.
தங்கள் இறைவனின் விருப்பத்தை நாடிக் காலையிலும், மாலையிலும் அவனை அழைக்கின்றவர்களுடன் நீர் சேர்ந்திருப்பீராக. நீர் இவ்வுலக வாழ்வின் அலங்காரத்தை விரும்பி, உம் பார்வைகள் அவர்களை விட்டும் கடந்து செல்ல வேண்டாம்10. நாம் எவனது உள்ளத்தை நம்மை நினைப்பதிலிருந்து கவனமற்றதாக்கி விட்டோமோ அவனுக்குக் கட்டுப்படாதீர். அவன் அற்ப ஆசையைப் பின்பற்றுகிறான். அவனின் நிலை எல்லை கடந்ததாகும்.
நீர் கூறுக: இந்த உண்மை உங்கள் இறைவனிடமிருந்து உள்ளதாகும். எனவே எவர் விரும்புகிறாரோ அவர் நம்பட்டும். எவர் விரும்புகிறாரோ அவர் நிராகரிக்கட்டும். அநீதி இழைப்பவர்களுக்கு நிச்சயமாக நாம் நெருப்பொன்றை ஆயத்தப்படுத்தியுள்ளோம். அதன் (சுடர்ச்)சுவர் அவர்களைச் சூழ்ந்து கொள்ளும். அவர்கள் உதவி கோரி கதறினால் உருகிய செம்பைப் போன்ற நீரே அவர்களுக்குக் கொடுக்கப்படும். அது அவர்களின் முகங்களைச் சுட்டெரிக்கும். அது எவ்வளவு மோசமான பானமாகும்! (அந் நெருப்பு) எவ்வளவு கெட்ட தங்குமிடமாகும்!
நம்பிக்கை கொண்டு நற்செயல்களைச் செய்பவர்கள் (தங்களின் வெகுமதியைப் பெற்றுக் கொள்வார்கள்) நிச்சயமாக நற்செயல் செய்தோரின் கூலியை நாம் வீணாக்குவதில்லை.
அவர்களுக்கு நிலையான தோட்டங்கள் உண்டு. அவர்களுக்குக் கீழே ஆறுகள் ஓடும். அங்கு அவர்களுக்குப் பொற்காப்புகள் அணிவிக்கப்படும். அவர்கள் மெல்லிய பச்சைப் பட்டாடைகளையும் , தடித்த பட்டுடைகளையும் அணிவர். அங்கு அவர்கள் அழகிய மஞ்சங்களில் சாய்ந்து இருப்பர். எவ்வளவு அழகிய பரிசு! எவ்வளவு அழகிய தங்குமிடம்! ரு4
நீர் அவர்களுக்கு இருவரின் உவமையை விளக்குக. அவர்களுள் ஒருவருக்கு இரு திராட்சைத் தோட்டங்களை12 வழங்கினோம். அவற்றைச் சுற்றிலும் பேரீச்சை மரங்களை அமைத்தோம். அவ்விரண்டுக்கும் இடையில் (தானிய) வயல்களை உண்டாக்கினோம்.
அவ்விரு தோட்டங்களும் தமது பழங்களைச் சிறிதும் குறைவின்றி(வளமாக)க் கொடுத்தன. அவற்றிற்கிடையில் ஓர் ஆற்றையும்13 நாம் ஓடச் செய்தோம்.
அவருக்குப் பழம்(பெருமளவில்) கிடைத்தது. இதனால் அவர் தம் தோழரிடம், அவருடன் பேசுகையில், உம்மை விட நான் எனது செல்வத்திலும், ஆள் பலத்திலும் மிகைத்தவனாக விளங்குகின்றேன் என்று கூறினார்14.
(ஒரு தடவை) அவர் (அதாவது கிறித்தவர்) தனக்கே அநீதி இழைத்துக்  கொண்டு, தம் தோட்டத்தில் நுழைந்து இது எக்காலத்திலும் அழிந்து விடுமென்று நான் கருதவில்லை என்றார்.
(அழிவைக் குறித்து முன்னறிவிக்கப்பட்ட) அந்த நேரம் (என்றாவது) வரும் என்றும் நான் கருதவில்லை. (ஒருவேளை) நான் என் இறைவனிடம் திரும்பக் கொண்டு செல்லப்பட்டால் (அங்கும்) நிச்சயமாக நான் இதனை விடச் சிறந்த தங்குமிடத்தைப் பெறுவேன்.
அவருடைய தோழர் அவரிடம் உரையாடியவராக (கீழ் காணுமாறு) கூறினார். உம்மை (முதலில்) மண்ணிலிருந்தும், பின்னர் விந்திலிருந்தும் படைத்து இதன் பின்னர் உம்மை முழு மனிதனாகவும் ஆக்கிய (இறை)வனை நீர் நிராகரிக்கின்றீரா?
ஆனால் (உண்மையாகவே) அல்லாஹ் தான் என் இறைவன், நான் என் இறைவனுக்கு வேறெவரையும் இணையாக்க மாட்டேன்.
நீர் உமது தோட்டத்தில் நுழைந்த போது அல்லாஹ்வின் நாட்டமே (நிறைவேறும்). அல்லாஹ்விடமிருந்து அன்றி வேறு ஆற்றல் இல்லை என்று நீர் ஏன் கூறவில்லை? என்னை உம்மை விடப் பொருட் செல்வத்திலும், மக்கட் செல்வத்திலும் குறைந்தவனாக நீர் கண்டால்,
ஒருவேளை என் இறைவன் உமது தோட்டத்தை விடச் சிறந்ததை எனக்குத் தந்து விட்டு15 வானத்திலிருந்து அதில் (உமது தோட்டத்தில்) தீப்பிழம்பை இறக்கலாம். இதனால் அது வெற்று வழுக்கை நிலமாக ஆகிவிடும்.
அல்லது அதன் நீர் வற்றி விடும். பின்னர் நீர், அதனைக் கண்டறிய முடியாது போய் விடலாம்.
அவருடைய பழங்கள் எல்லாம் அழிக்கப்பட்டன. அதற்கு அவர் செலவு செய்ததற்காகவும், அது அதனைத் தாங்கி நின்றவற்றுடன் வீழ்ந்து கிடந்ததற்காகவும் தம்மிரு கைகளை பிசைந்து, அந்தோ! நான் என் இறைவனுக்கு எவரையும் இணையாக்காது இருந்திருக்க வேண்டுமே! என்று கூறினார்.
(அப்போது) அல்லாஹ்வையன்றி அவருக்கு உதவிட எந்தக் கூட்டமும் இருந்ததில்லை. (அதற்குப்) பழி வாங்கவும் அவரால் இயன்றதில்லை.
இத்தகு வேளையில் உண்மையான அல்லாஹ்விடம் இருந்தே உதவி வருகிறது. அவன் வெகுமதி வழங்குவதிலும் மிகச் சிறந்தவன். நல்ல முடிவை வழங்குவதிலும் மிகச் சிறந்தவன்.  ரு5
நீர் அவர்களுக்கு இவ்வுலக வாழ்வின் உவமையை தெளிவாக விளக்குக. அது நாம் மேகத்திலிருந்து பொழியச் செய்கிற நீரைப் போன்றது. பூமியில் உள்ள தாவரம் அதனுடன் கலந்தது. பின்னர் அது காற்று பரத்திச் செல்லும் பதராகி விடுகிறது. அல்லாஹ் எல்லாவற்றின் மீதும் ஆற்றல் பெற்றவன்.
பொருட் செல்வமும், மக்கட் செல்வமும் இவ்வுலக வாழ்வின் அலங்காரமாகும். ஆனால் (இவற்றால் செய்யப்படும்) நிலையான நற்செயல்கள் தான், உமது இறைவனிடத்தில் நற்கூலி கிடைப்பதற்கும், எதிர்காலத்தின் எதிர்பார்ப்புக்கும் சிறந்தவை.
நாம் மலைகளை (அவற்றிற்குரிய இடங்களிலிருந்து) அகற்றி விடும் நாளில் (அவர்களது மிகச்சிறந்த விளைவுகள் வெளிப்படும்). உலக மக்களெல்லாம் (ஒருவரையொருவர் எதிர்த்துப் போரிடுவதற்காக) வெளியேறுவதை நீர் காண்பீர். நாம் அவர்களை (எல்லாம்) ஒன்று திரட்டுவோம்16. அவர்களுள் எவரையும் (எஞ்சியிருக்குமாறு ) விட்டு வைக்க மாட்டோம்.
அவர்கள் அணிவகுத்தவர்களாக உமது இறைவன் முன் கொண்டு வந்து நிறுத்தப்படுவர். (அப்போது அவர்களிடம் இவ்வாறு கூறப்படும்) நாம் உங்களை முதல் தடவைப்(பலவீனமான நிலையில்) படைத்ததை போன்று நீங்கள் (இப்பொழுதும் அதே நிலையில்) எம்மிடம் வந்துள்ளீர்கள். (நீங்கள் இதனை எதிர்பார்ப்பதில்லை). இந்நாள் பற்றிய வாக்குறுதியை நாம் நிறைவேற்ற மாட்டோம் என்று நீங்கள் எண்ணியிருந்தீர்கள்.
(அவர்களின் செயல்கள் பதிவு செய்யப்பட்ட) நூல் (அவர்கள் முன்) வைக்கப்படும். எனவே, நீர் அக் குற்றவாளிகளை அதில் (பதிவு செய்யப்பட்டு) உள்ளவற்றால் பயந்தவர்களாகக் காண்பீர். (அப்போது) அவர்கள் அந்தோ! நாங்கள் அழிவிற்குள்ளாகி விட்டோம். இந்த நூலுக்கு என்ன ஏற்பட்டு விட்டது? இது (எங்கள் செயல்களுள்) சிறிய, பெரிய எதனையும் பதிவு செய்யாமல் விட்டு விடவில்லையே எனக் கூறுவர். அவர்கள் தாங்கள் செய்தவற்றையெல்லாம் தங்கள் முன் காண்பர். உமது இறைவன் எவருக்கும் அநீதி இழைப்பதில்லை. ரு6
நாம் மலக்குகளிடம் நீங்கள் ஆதத்துடன் (இணைந்து) சிரம் பணியுங்கள் என்று கூறிய நேரத்தை (நினைத்துப் பாருங்கள்). இப்லீஸைத் தவிர அவர்கள் எல்லோரும் சிரம் பணிந்தனர். அவன் ஜின்களைச் சார்ந்தவனாக இருந்தான்17. இதனால் அவன் (தன் இயல்பிற்கேற்ப) தனது இறைவனின் கட்டளைக்கு மாறு செய்தான். ஆகவே (என் அடியார்களே!) நீங்கள் என்னை விட்டு விட்டு (ஷைத்தானாகிய) அவனையும், அவனுடைய சந்ததிகளையும்(உங்கள்) நண்பராக்கிக் கொள்கின்றீர்களா? ஆனால் அவர்களோ உங்கள் விரோதிகளாவர். (ஷைத்தானாகிய அவன்) அநீதியிழைப்பவர்களுக்கு மிக மோசமான விளைவே.
நான் வானங்கள், பூமி ஆகியவற்றைப் படைத்த (நேரத்)திலும், அவர்களது உயிர்களைப் படைத்த (ச் சந்தர்ப்பத்) திலும் அவர்களைச் சாட்சிகளாக்கவுமில்லை. வழி தவறச் செய்பவர்களை (என்னுடைய) உதவியாளர்களாகவும் நான் ஆக்குவதுமில்லை.
அவன் அந்நாளில் கூறுவான்: எனக்கு இணையானவர்களென்று எவர்களை நீங்கள் எண்ணினீர்களோ அவர்களை அழையுங்கள். அதன்படி அவர்கள் அழைப்பார்கள். ஆனால் அவர்கள் இவர்களுக்குப் பதிலளிக்கமாட்டார்கள். அவர்களுக்கிடையில் நாம் ஒரு தடையை ஏற்படுத்திவிடுவோம்.
குற்றவாளிகள் அந்த நெருப்பைக் கண்டு தாங்கள் அதில் விழக் கூடியவர்களே என்று புரிந்து கொள்வர். அவர்கள் அதிலிருந்து தப்பித்துக் கொள்வதற்கான எந்த இடத்தையும் பெற மாட்டார்கள்.ரு7
நிச்சயமாக நாம் மனித இனத்தின் நன்மைக்காக இந்தக் குர்ஆனில் (அவசியமான) எல்லாவற்றைப் பற்றியும் பல்வேறு கோணங்களில் விளக்கி விட்டோம். ஆனால் மனிதன் மிகுதியாக வாதம் செய்பவனாக இருக்கிறான்.
மக்களிடம் நேர்வழி வந்த போது (அதன்மீது) நம்பிக்கை கொண்டு தங்கள் இறைவனிடம் மன்னிப்புக் கோருவதை விட்டும் அவர்களைத் தடுப்பது, முன் சென்றோரின் முடிவு அவர்களுக்கு வருதல் வேண்டும் அல்லது அவர்களுக்குத் தண்டனை (அவர்கள் கண்) முன் வர வேண்டும் என்பதேயாகும்.
நாம் தூதர்களை நற்செய்தி வழங்குபவர்களாகவும், (இறையாக்கினையைப் பற்றி) அச்சமூட்டி எச்சரிப்பவர்களாகவுமே அனுப்புகின்றோம். நிராகரித்தவர்கள் உண்மையை அழித்து விடுவதற்காக பொய்யைக் கொண்டு குதர்க்கம் பேசுகின்றனர். மேலும் அவர்கள் என் அடையாளங்களையும் அவர்களுக்கு அச்சமூட்டி எச்சரிக்கப்பட்டதையும் ஏளனத்திற்கு உரியவையாக்கி விட்டனர்.
தம் இறைவனின் அடையாளங்களைக் கொண்டு நினைவூட்டப் பட்டதன் பின்னரும், அவற்றைப் புறக்கணித்து தம் கரங்கள் முன்னமே அனுப்பியதை மறந்து விட்டவரை விடவும், மிக்க அநீதி இழைப்பவர் யார்? அவர்கள் அதனைப் புரிந்து கொள்ளாமலிருப்பதற்காக, நிச்சயமாக நாம் அவர்களின் உள்ளங்களில் பல திரைகளிட்டு, அவர்களின் காதுகளில் செவிட்டுத் தன்மையினை ஏற்படுத்தி விட்டோம். நீர் அவர்களை நேர் வழியிடத்து அழைத்தால், அவர்கள் நேர்வழியினை ஒருபோதும் ஏற்றுக் கொள்ள மாட்டார்கள்.
உம் இறைவன் மிக்க மன்னிப்பவனும் (மிக அதிகமாக) அருள் செய்பவனுமாவான். அவன் அவர்களின் (தீய) செயல்களின் காரணமாக அவர்களை அழித்து விட விரும்பினால், அவன் அவர்களுக்கு உடனடியாகத் தண்டனை வழங்கியிருப்பான். (ஆனால் அவன் அவ்வாறு செய்வதில்லை) எனினும் அவர்களுக்காக ஒரு காலக்கெடு (நியமிக்கப்பட்டு) உள்ளது. அதனை விட்டு (தப்புவதற்கு) அவர்கள் எந்தப் புகலிடத்தையும் காண மாட்டார்கள்.
நாம் அந்த ஊர்களை, அவற்றிலுள்ளவர்கள் அநீதி இழைத்ததினால் அழித்து விட்டோம். நாம் அவர்களின் அழிவிற்காக ஏற்கனவே ஒரு காலக்கெடுவை (பாவ மன்னிப்புக் கோருவதற்கு) ஏற்படுத்தியிருந்தோம். ரு8
மூஸா தமது வாலிப (நண்ப)ரிடம்18 இவ்வாறு கூறிய நேரத்தை (யும் நினைத்துப் பாருங்கள்!). இரண்டு கடல்கள்19 சந்திக்குமிடத்தை அடையும் வரை, நான் (என் பயணத்தை ) நிறுத்தப் போவதில்லை; அல்லது பல நூற்றாண்டுகள் வரை சென்று கொண்டேயிருப்பேன்.
எனவே அவ்விருவரும் அவ்விரண்டு (கடல்களு)ம்20 சந்திக்குமிடத்தை அடைந்த போது (அதாவது நபிகள் நாயகத்தின் காலத்தை நெருங்கிய போது) அவர்கள் தங்கள் மீனை (அங்கு) மறந்து விட்டனர். இதனால் அது மிக வேகமாகச் சென்று கடலுக்குள் தன் வழியை அமைத்துக் கொண்டது.
பின்னர் அவ்விருவரும் (அவ்விடத்தைக்) கடந்து சென்ற போது21 அவர் தமது வாலிப (நண்ப)ரிடம் இவ்வாறு கூறினார்: நமக்கு நமது காலையுணவைக் கொண்டு வருக, நிச்சயமாக, நாம் நமது இப் பயணத்தினால் களைப்படைந்து விட்டோம்.
அவர் கூறினார்: (இப்பொழுது நிகழவிருப்பது என்னவென்பதை) நீங்கள் கூறுங்கள், நாம் ஓய்வெடுப்பதற்காக அந்தப் பாறையில்22 தங்கிய போது நான் மீனைப் பற்றி மறந்து விட்டேன். இதை நான் நினைவில் கொள்வதை விட்டும், ஷைத்தானைத் தவிர வேறெவனும் என்னை மறக்கச் செய்யவில்லை. அது வியக்கத்தக்க விதத்தில் கடலுக்குள் தன் வழியினை அமைத்துக் கொண்டது.
இதற்கு அவர் இதுவே நாம் தேடி வந்த இடம் என்றார். பின்னர் அவ்விருவரும் தங்கள் காலடிகளின் அடையாளங்களைக் கொண்டே திரும்பச் சென்றனர்23.
அப்போது அவர்கள் எம்(மால் தேர்ந்தெடுக்கப்பட்ட) அடியார்களுள் மகத்தான ஓர் அடியாரை (அங்கு) கண்டனர்24. நாம் அவருக்கு எம்மிடமிருந்து அருளை வழங்கியிருந்தோம். நாம் அவருக்கு எம்மிடமிருந்தே (சிறப்பான) ஞானத்தையும் அளித்திருந்தோம்.
மூஸா அவரிடம், தங்களுக்குக் கற்றுக் கொடுக்கப்பட்ட நேர்வழியிலிருந்து எனக்கும் நீங்கள் கற்றுக் கொடுப்பதற்காக நான் உங்களைப் பின் தொடர்ந்து வரலாமா என்றார்.
அவர் கூறினார்: என்னுடன் பொறுமையாக இருக்க உம்மால் ஒருபோதும் இயலாது.
நீர் முழுமையாகத் தெரிந்து கொள்ளாதவற்றில் உம்மால் எவ்வாறு பொறுமையுடன் இருக்க முடியும்?
அவர்(மூஸா) கூறினார்: அல்லாஹ் நாடினால், தாங்கள் என்னைப் பொறுமையுடன் இருப்பதைக் காண்பீர்கள். நான் தங்களுடைய எந்தக் கட்டளைக்கும் மாறு செய்ய மாட்டேன்.
(மாபெரும் ஆத்மீக ஞானியாகிய) அவர்: நன்று, நீர் என்னுடன் வந்தால், எதனைப் பற்றியும் நானாக உம்மிடம் கூறும் வரை, என்னிடம் அதனைப் பற்றி கேட்கக் கூடாது என்றார். ரு9
பின்னர் அவ்விருவரும் (அங்கிருந்து) சென்றனர். அவர்கள் கப்பலில் ஏறிய போது (இறைவனால் தேர்ந்தெடுக்கப்பட்டவராகிய ) அவர், அதில் துளையிட்டார். இதனால் (மூஸாவாகிய) அவர்: இதிலுள்ளவர்களை மூழ்கடிப்பதற்காகத் தாங்கள் இதில் துளையிட்டீர்களா? நிச்சயமாகத் தாங்கள் வெறுக்கத்தக்க ஒரு செயலைச் செய்துள்ளீர்கள் என்றார்.
உம்மால் என்னுடன் பொறுமையாக ஒருபோதும் இருக்க முடியாது என்று நான் சொல்லவில்லையா என்று அவர் கூறினார்.
இதற்கு அவர் (அதாவது மூஸா) நான் மறந்து விட்டதற்காக நீர் என் மீது குற்றம் சாட்டாதீர். நீர் எனது (இச்) செயலினால் என்னுடன் வன்மையாக நடந்து கொள்ளாதீர் என்றார்.
பின்னர் அவ்விருவரும் (அங்கிருந்து) சென்றனர். அவர்கள் ஒரு சிறுவனைச் சந்தித்த போது25 அவர் அவனைக் கொன்று விட்டார். அப்போது அவர் (அதாவது மூஸா) : நீர் குற்றமற்ற ஒருவனை ஒரு உயிருக்காக அன்றி ( அதாவது அவன் யாரையும் கொலை செய்யாமல் இருக்கும் போது) கொன்று விட்டீரே! நிச்சயமாக, நீர் மிகவும் தீயதொரு செயலைச் செய்து விட்டீர் என்றார்.
உம்மால் என்னுடன் பொறுமையாக ஒருபோதும் இருக்க முடியாது என்று நான் உம்மிடம் சொல்லவில்லையா? என்று அவர் கூறினார்.
(மூஸா) : இதற்குப் பிறகு நான் எதனைப் பற்றியும் உம்மிடம் வினவினால், நீர் என்னை உம்முடன் வைத்திருக்க வேண்டாம். ஏனென்றால் நீர் என்னை மன்னிக்க வேண்டிய அளவுக்கு மன்னித்து விட்டீர் என்றார்.
பின்னர் அவ்விருவரும் (அங்கிருந்து) சென்றனர். இறுதியாக அவர்கள் ஒரு நகர மக்களிடம் வந்த போது, அவர்கள் அம்மக்களிடம் உணவளிக்குமாறு வேண்டினர்26. ஆனால் அவர்கள் அவ்விருவரையும் (தங்கள்) விருந்தினராக்கிக் கொள்ள மறுத்து விட்டனர். பின்னர் அவ்விருவரும் அங்கு விழுந்து விடும் நிலையிலிருந்த சுவரொன்றைக் கண்டனர். அவர் அதனைச் செப்பனிட்டார். நீர் விரும்பியிருந்தால், நிச்சயமாக இதற்குரிய கூலியினைப் பெற்றிருக்கலாம் என்று (மூஸா) கூறினார்.
(இறைவனால் தேர்ந்தெடுக்கப்பட்டவராகிய) அவர் இவ்வாறு கூறினார்: எனக்கும், உமக்கும் இடையில் பிரிவு (க்குரிய இடமும் காலமும்) இதுவே. உம்மால் பொறுத்துக் கொள்ள முடியாதவற்றின் விளக்கத்தை நான் இப்பொழுது கூறுகிறேன்.
அந்தப் படகு கடலில் பணியாற்றி வந்த சில ஏழைகளுக்குரியது27.  அவர்களுக்குப் பின்புறம் (அநீதி இழைத்து வந்த ) மன்னனொருவன் இருந்தான்28. அவன் ஒவ்வொரு படகையும் வலிந்து பறித்துக் கொண்டிருந்தான். எனவே நான் அதனைப் பழுதாக்க விரும்பினேன்.
இளைஞனைப் பொறுத்தவரை, அவனுடைய பெற்றோர், நம்பிக்கை கொண்டோர் ஆவர். அவன் (பெரியவனாகி) அநீதி இழைத்தும் (இறைவனை) மறுத்தும் அவ்விருவரையும் துன்புறுத்துவானோ என நாம் அஞ்சினோம்29.
எனவே அவனை விட நல்லவனும், தூய்மையில் சிறந்தவனும், மிக்க பாசம் கொண்டவனுமான ஒருவனை அவனுக்குப் பதிலாக அவர்களின் இறைவன் அவர்களுக்குக் கொடுக்க வேண்டும் என்று நாம் விரும்பினோம்.
மேலும் அச்சுவர்30 அந்நகரிலுள்ள அநாதைச் சிறுவர்களுக்கு உரியது. அதன் கீழ் அவர்களுக்குரிய புதையல் ஒன்று இருந்தது. அவர்களின் தந்தை நல்லவர். எனவே அவ்விருவரும் தங்களுடைய முழு வலிமையை (உடைய வாலிபத்தை) அடைந்து தங்களின் புதையலை உம் இறைவனின் அருட்கொடையாக எடுத்துக் கொள்ள வேண்டும் என்று உம் இறைவன் விரும்பினான். நான் அதனை என் விருப்பத்தின்படிச் செய்யவில்லை31. இதுதான் உம்மால் பொறுத்துக் கொள்ள முடியாத விளக்கமாகும். ரு10
அவர்கள் உம்மிடம் 'துல்கர்னைனைக்' குறித்தும்32 வினவுகின்றனர். நிச்சயமாக அவரைக் குறித்துச் சிலவற்றை நான் உங்களுக்குக் கூறுவேன் என்று நீர் (அவர்களிடம்) கூறுவீராக.
நிச்சயமாக நாம் அவருக்குப் பூமியில் ஆட்சியிணை வழங்கி அவருக்கு ஒவ்வொரு பொருளி(னையும் பெற்றுக் கொள்வத)ற்கான வழிவகைகளையும் கொடுத்திருந்தோம்.
எனவே அவர் ஒரு வழியைப் பின்பற்றிச் சென்றார்.
இறுதியாக, அவர் சூரியன் மறையும் இடத்தை அடைந்த போது அது சேற்று நீரில்33 மறைந்து கொண்டிருப்பதைக் கண்டார். மேலும் அவர் அதன் அருகில் (வாழ்ந்து வந்த) ஒரு சமுதாயத்தினரைக் கண்டார்34. (அப்போது) நாம் (அவரிடம்) துல்கர்னைனே! நீர் அவர்களுக்குத் தண்டனை வழங்கலாம் அல்லது அவர்களை நல்ல முறையில் நடத்தலாம் என்றோம்.
அவர் கூறினார்: அநீதி இழைப்பவனுக்கு நிச்சயமாக நாம் தண்டனையளிப்போம். பின்னர் அவன் தன் இறைவனிடம் கொண்டு செல்லப்படுவான். அவனும், அவனுக்குக் கடினமான தண்டனை வழங்குவான்.
நம்பிக்கை கொண்டு நற்செயலாற்றுபவருக்கு சிறந்த கூலி உண்டு. நிச்சயமாக நாம் அவருக்கு எம் கட்டளை மூலம் எளிய (வார்த்)தைக் கூறுவோம்.
பின்னர் அவர் (வேறு) ஒரு வழியைப் பின்பற்றிச் சென்றார்.
இறுதியாக அவர் சூரியன் உதிக்குமிடத்தை (கிழக்கை) அடைந்த போது, ஒரு சமுதாயத்தினர்35 மீது அது உதயமாகிக் கொண்டிருந்ததையும் கண்டார். அம் மக்களுக்கும், அதற்கும் இடையில் எந்தத் தடுப்பையும் நாம் ஏற்படுத்தவில்லை36.
(அவர்களின் நிலை) அவ்வாறே; நிச்சயமாக நாம் அவரிடமுள்ள அனைத்தைப் பற்றியும் அறிந்திருந்தோம்.
பின்னர் அவர் (வேறு) ஒரு வழியினைப் பின்பற்றிச் சென்றார்.
இறுதியாக அவர் இரு மலைகளுக்கு இடையேயுள்ள இடத்தை அடைந்தார். (அவருடைய) பேச்சை எளிதில் புரிந்து கொள்ள முடியாத ஒரு சமுதாயத்தினரை அவற்றிற்கப்பால் கண்டார்.
அவர்கள் (அவரிடம்) துல்கர்னைனே! நிச்சயமாக யாஜூஜூம், மாஜூஜூம் இந்த நாட்டில் குழப்பத்தை விளைவித்துக் கொண்டிருக்கின்றனர். எனவே தாங்கள் எங்களுக்கும், அவர்களுக்குமிடையில் தடையொன்றை ஏற்படுத்தும் நிபந்தனையின் மீது நாங்கள் உமக்குக் கப்பம் செலுத்தலாமா? என்றனர்.
அவர் கூறினார்: இதற்காக (இத்தகு பணிகள் தொடர்பாக) என் இறைவன் எனக்கு வழங்கிய வலிமை மிகச்சிறந்ததாகும். எனவே நான் உங்களுக்கும், அவர்களுக்குமிடையில் தடுப்புச் சுவரை ஏற்படுத்துவதற்காக நீங்கள் எனக்கு (உங்கள் உடலுழைப்பின்) வலிமையைக் கொண்டு உதவுங்கள்.
நீங்கள் என்னிடம் இரும்புப் பாளங்களைக் கொண்டு வாருங்கள்37. (அவற்றால் அத்தடையை உருவாக்கி விட்டு) இறுதியாக அவ்விரு தடைகளுக்கு இடையிலுள்ள38 இடைவெளியை நிரப்பி சமப்படுத்திய போது39 அவர் (உலைக்களம் அமைத்து நெருப்பை) ஊதுங்கள் என்றார். (அவர்கள் ஊதி) அவர் அதனை (சிவந்த) நெருப்பு (போல்) ஆக்கிய போது, இதன் மேல் ஊற்றுவதற்கு உருக்கிய செம்பை என்னிடம் கொண்டு வாருங்கள் என்று கூறினார்.
எனவே (யாஜூஜ், மாஜூஜ்களாகிய) அவர்களால் அதன்மீது ஏறவும் முடியாது போய் விட்டது; அதில் துளையிடவும் முடியாது போய் விட்டது.
(அப்பொழுது) அவர், இது என் இறைவனின் அருளேயாகும். ஆனால் (உலக அழிவு பற்றிய) என் இறைவனின் வாக்குறுதி நிறைவேறும் போது, அவன் அ(ந்)த(த் தடையி)னைத் (தகர்த்து) தூள் தூளாக்கி விடுவான். என் இறைவனின் வாக்குறுதி (கட்டாயம்) நிறைவேறியே தீரும் என்றார்.
அந்நாளில் நாம் அவர்களுள் சிலரை, சிலருடன் (கடல்) அலைபோல் மோத விடுவோம்40. பின்னர் எக்காளம் ஊதப்படும் போது நாம் அவர்கள் எல்லோரையும் ஒன்று திரட்டுவோம்.
அந்நாளில் நாம் நரகத்தை, நிராகரிப்பவர்களின் முன் நேருக்கு நேராகக் கொண்டு வருவோம்.
அவர்களின் கண்கள் (திருக்குர்ஆனிலுள்ள) என் அறிவுரையிலிருந்து (பயனடையாமல்) திரைக்குள் இருந்தன. மேலும் அவர்களால் செவியேற்கவும் முடியவில்லை. ரு11
நிராகரிப்பவர்கள் என்னை விட்டு விட்டு, என் அடியார்களை உதவியாளர்களாக ஆக்கிக் கொள்ளலாம் என்று நினைக்கின்றனரா? நிராகரிப்பவர்களுக்குப் பரிசாக41 நரகத்தை நாம் ஆயத்தப்படுத்தியுள்ளோம்.
நீர் கூறுவீராக: செயல்களினால் மாபெரும் இழப்பு அடைபவர்களைப் பற்றி நாம் உங்களுக்கு அறிவிக்கட்டுமா?
அவர்களின் முயற்சியெல்லாம் இவ்வுலக வாழ்க்கையில் வீணாகி விட்டது. (எனினும்) அவர்கள் தாங்கள் நல்லதையே செய்வதாக எண்ணுகின்றனர்.
தங்கள் இறைவனின் அடையாளங்களையும், அவனைச் சந்திப்பதையும் நிராகரித்தவர்கள் இவர்களே! எனவே அவர்களுடைய செயல்கள் (எல்லாம் இவ்வுலகிலேயே) வீணாகி விட்டன. ஆகவே மறுமை நாளில் நாம் அவர்களுக்குச் சிறிதும் கண்ணியமளிக்க மாட்டோம்.
அவர்கள் நிராகரித்து, என் அடையாளங்களையும், என் தூதர்களையும் ஏளனமாக எடுத்துக் கொண்டதால் நரகமே அவர்களுக்குரிய கூலியாகும்.
நம்பிக்கை கொண்டு நற்செயல்களை ஆற்றியவர்களுக்கு தங்குமிடம், நிச்சயமாக சுவர்க்கத்தின் தோட்டங்களாகும்.
அவர்கள் அவற்றில் என்றென்றும் வாழ்ந்து வருவர். அவற்றை விட்டும் பிரிந்து விடுவதை விரும்ப மாட்டார்கள்.
நீர் கூறுக: என் இறைவனின் சொற்களுக்(கு அதை எழுதுவதற்)காகக் கடல், மையாக ஆகி விட்டாலும் என் இறைவனின் சொற்கள் முடிவடைவதற்கு முன்னர் கடல் தீர்ந்து போய் விடும். (அதனை) அதிகப்படுத்துவதற்காக நாம் (மேலும்) அதே அளவு (நீரைக்) கொண்டு வந்தாலும் சரியே.
நீர் கூறுவீராக: நான் உங்களைப் போன்ற ஒரு மனிதனே. (ஆனால்) உங்களுடைய (உண்மையான) இறைவன் ஒரே இறைவன் தான் என்று எனக்கு வஹியின் மூலம் அறிவிக்கப்படுகிறது. (இது தான் நமக்கிடையிலுள்ள வேற்றுமை). ஆகவே எவன் தன் இறைவனைச் சந்திக்க விரும்புகிறானோ அவன் நற்செயல்களைச் செய்து தன் இறைவனுக்கு வேறெவரையும் இணையாக ஆக்காதிருக்க வேண்டும். ரு12
அளவற்ற அருளாளனும் மேன்மேலும் கருணைகாட்டுபவனுமாகிய அல்லாஹ்வின் பெயரால் (ஓதுகின்றேன்).
காஃப், ஹா, யா, அய்ன், ஸாது1.
(இந்த அதிகாரம்) உம் இறைவன் தன் அடியார் ஸகரிய்யாவுக்குச் செய்த கருணை பற்றிய விளக்கமாகும்.
அவர் தம் இறைவனை மெல்லிய குரலில் அழைத்தபோது;
"என் இறைவா! என் எலும்புகளெல்லாம் பலவீனமடைந்து விட்டன. (என்) தலையோ முதுமையினால் (நரைத்து) மின்னுகின்றது. என் இறைவா, உன்னிடம் நான் செய்த எந்தப் பிரார்த்தனையும் ஒருபோதும் வீணாகியதில்லை", என்று கூறினார்.
நிச்சயமாக நான் என(து மரணத்து)க்குப் பின்னர் என் உறவினர்(கள் நடந்து கொள்ளும் முறை)களுக்கு அஞ்சுகிறேன். என் மனைவி மலடியாக இருக்கின்றாள். எனவே நீ எனக்கு உன்னிடமிருந்து ஒரு நண்பரை (அதாவது மகனை ) வழங்குவாயாக.
அவர் எனக்கு வாரிசாகவும், யாகூபின் குடும்பத்தினருக்கு வாரிசாகவும் விளங்க வேண்டும். என் இறைவா! நீ அவரை (உனக்கு) விருப்பமானவராக ஆக்குவாயாக.
(இதற்கு அல்லாஹ் இவ்வாறு கூறினான்:) ஸகரிய்யாவே! நாம் உமக்கு ஒரு மகனைக் குறித்து நற்செய்தியினை வழங்குகின்றோம். (அவர் வாலிப வயதையடைவார்). அவர் பெயர் யஹ்யாவாகும். நாம் இதற்கு முன்னர் எவருக்கும் இந்தப் பெயரைச் சூட்டவில்லை.
அவர் கூறினார்: என் இறைவா! என் மனைவி மலடியாகவும், நான் முதுமையின் இறுதி எல்லையை அடைந்தவனாகவும் இருக்கின்ற நிலையில் எனக்கு எவ்வாறு மகன் பிறக்க முடியும்?
(வானவர்) கூறினார்: அவ்வாறே(நிகழும்). உமது இறைவன், இது எனக்கு மிக எளிதானதே என்றும், நிச்சயமாக நான் இதற்கு முன்னர் உம்மை ஒன்றும் அற்ற நிலையிலிருந்து படைத்தேன் என்றும் கூறினான்.
"என் இறைவா! எனக்கு ஏதேனுமொரு கட்டளையிடுவாயாக" என்று அவர் கூறினார். "நீர் மக்களிடம் தொடர்ந்து மூன்று இரவு(களும், மூன்று பகல்களும்) பேசாமல் இருக்க வேண்டும்" என்பதே உமக்குரிய கட்டளை என்று அவன் கூறினான்.
இதன் பின்னர் அவர் தமது (தொழும்) இடத்திலிருந்து வெளியேறித் தம் சமுதாயத்தினரிடம் சென்று பகலும், இரவும்(இறைத்) தூய்மையைப் புகழ்ந்து கொண்டிருங்கள் என்று சைகை மூலம் அவர்களுக்குக் கூறினார்.
யஹ்யாவே! நீர் (இறை) வேதத்தை உறுதியாகப் பற்றிக் கொள்க(என்று கூறி) நாம் அவருக்குச் சிறு பிராயத்திலேயே ஞானத்தையும் வழங்கினோம்.
மேலும் எம்மிடமிருந்து இரக்கமும், தூய்மையும் (வழங்கினோம்). மேலும் அவர் இறையச்சமுடையவராகவும் இருந்தார்.
அவர் தம் பெற்றோரிடம் நல்ல முறையில் நடந்து கொண்டார். ஆணவங் கொண்டவராகவும், அடங்காதவராகவும் அவர் இருக்கவில்லை.
அவர் பிறந்த நாளிலும், அவர் இறந்த நாளிலும், அவரிடத்துச் சாந்தி நிலவியது. அவர்(மீண்டும்) உயிர் பெற்றெழும் நாளிலும் (நிலவும்)2. ரு1
மர்யம் குறித்து (இந்த) வேதத்தில் கூறப்பட்டிருப்பதனை விளக்குவீராக. (குறிப்பாக) அவர் தமது குடும்பத்தினரிடமிருந்து கிழக்கிலுள்ள (ஓர்) இடத்திற்குச் சென்றபோது,
(தமக்கும் தம் குடும்பத்தினர்களாகிய) அவர்களுக்கு(ம்) இடையே திரையிட்டு (அதாவது அவர்களுடனுள்ள தொடர்பைத் துண்டித்துக் கொண்டு தம்மைத் தாமே மறைத்து) க் கொண்டார். அப்போது நமது வசனத்தைக் கொண்டு செல்லும் வானவரை நாம் அவரிடம் அனுப்பினோம். அவர் முழுமையான ஒரு மனிதரின் வடிவத்தில் அவர் முன் தோன்றினார்.
(அதற்கு மர்யம்) நீர் அவனுக்கு அஞ்சுகிறீர் என்றால் உம்மிடமிருந்து அருளாள(னான  இறைவ)னிடம் நிச்சயமாக நான் அடைக்கலம் தேடுகிறேன் என்றார்.
(அதற்கு அவர்) நான் உமக்கு தூய ஒரு மகனை(ப் பற்றிய நற்செய்தி) வழங்குவதற்காக (வந்துள்ள) உமது இறைவனின் தூதரே ஆவேன் என்று கூறினார்.
(மர்யம்) கூறினார்: இதுவரை ஆடவர் எவரும் என்னைத் தொடாதிருக்கும் நிலையிலும், நான் ஒரு போதும் தீய நடத்தையில் ஈடுபடாதவளாக இருக்கும் நிலையிலும் எனக்கு எவ்வாறு குழந்தை பிறக்கும்?
(வானவர்) கூறினார்: அவ்வாறே(நிகழும்). உமது இறைவன் கூறுகின்றான்: இது எனக்கு எளிதேயாகும். மேலும் நாம் அவரை மக்களுக்கு ஓர் அடையாளமாகவும், எம்மிடமிருந்து கருணையாகவும் ஆக்குவோம்3. இது (ஏற்கனவே) விதிக்கப்பட்ட ஒன்றாகும்.
மர்யம் (தமது வயிற்றில்) அ(க் குழந்)தை(யை)ச் சுமந்தார். பின்னர் அத்துடன் தொலைவிலுள்ள ஓர் இடத்திற்குச் சென்று விட்டார்.
பின்னர் (அவர் அங்கு சென்ற போது அவருக்கு ஏற்பட்ட) பிரசவ வலி அவரை ஒரு பேரீச்ச மரத்தடியில் கொண்டு போய்ச் சேர்த்தது. (அப்போது) அந்தோ! நான் இதற்கு முன்னரே மரணமடைந்து, நான் முற்றிலும் மறக்கப்பட்ட ஒன்றாக ஆகியிருக்க வேண்டுமே என்று அவர் கூறினார்.
அப்போது (வானவராகிய) அவர் கீழ்ப் புறத்திலிருந்து அழைத்து கூறினார், கவலைப்படாதீர். உம்முடைய இறைவன் உமக்குக் கீழ்ப்புறத்தில் ஒரு நீரூற்றை ஓடச் செய்துள்ளான். (அங்கு சென்று உம்மையும், உம்முடைய குழந்தையையும் தூய்மைப்படுத்திக் கொள்வீராக)4.
(உமக்குப் பக்கத்திலுள்ள) பேரீச்ச மரத்தின் கிளையைப் பிடித்து உமது பக்கமாகக் குலுக்குவீராக. அது உம்மீது புத்தம் புதிய பழங்களை உதிர்க்கும்.
எனவே நீர் (அவற்றை) உண்டு, (நீரூற்றிலிருந்து நீரைப்) பருகி (நீரும் நீராடி, குழந்தையையும் நீராட்டி) உம்முடைய கண்களைக் குளிர்ச்சியாக்கிக் கொள்வீராக. பிறகு (குறிப்பிட்ட இக் காலத்தில்) நீர் ஆடவர் எவரைக் கண்டாலும், அளவற்ற அருளாள(னாகிய இறைவ)னுக்காக நான் (ஒரு) நோன்பை நேர்ந்திருக்கின்றேன். எனவே இன்று நான் எவருடனும் பேச மாட்டேன் என்று நீர் கூறுவீராக5.
இதன் பின்னர் அவர் (மர்யம்) அவரை (ஈஸாவை) வாகனத்தில் அமர்த்தி அவரை தம்முடைய சமுதாயத்தினரிடம் கொண்டு வந்தார்6. (அப்போது) அவர்கள் இவ்வாறு கூறினர்: மர்யமே! நீர் மிகவும் தீய செயலைச் செய்துள்ளீர்;
ஹாரூனின் சகோதரியே!7 உம்முடைய தந்தையார் தீயவராக இருக்கவில்லை. உம்முடைய தாயாரும் கெட்ட நடத்தையுள்ளவராக இருக்கவில்லை.
அப்போது அவர் அ(ந்)த(க் குழந்தையி) னைச் சுட்டிக் காட்டினார். அதற்கு அவர்கள் தொட்டில் குழந்தையுடன் நாங்கள் எவ்வாறு பேசுவோம்? என்றனர்.
(ஈஸா) கூறினார்: நான் அல்லாஹ்வின் அடியான். அவன் எனக்கு வேதத்தை வழங்கி, என்னை நபியாக ஆக்கியுள்ளான்.
நான் எங்கிருந்தாலும் அவன் என்னை அருள் நிறைந்த (ஒரு)வனாக ஆக்கியுள்ளான். நான் உயிருடனிருக்கும் வரை தொழுகையையும், ஸக்காத்தையும் அவன் எனக்கு கட்டாயக் கடமையாக்கியுள்ளான்.
மேலும் என் தாயாருடன் மிக்க நல்ல முறையில் நடந்து கொள்பவனாக என்னை ஆக்கியுள்ளான். என்னை ஆணவம் கொண்டவனாகவும், இரக்கமற்றவனாகவும் ஆக்கவில்லை.
நான் பிறந்த நாளிலும் எனக்குச் சாந்தி கிடைத்தது. நான் மரணமடையும் நாளிலும், எனக்கு உயிரளித்து மீண்டும் நான் எழுப்பப்படும் நாளிலும் (எனக்கு சாந்தி கிடைக்கும்).
இதுவே மர்யமுடைய மகன் ஈஸா(பற்றிய உண்மையான நிலை). அவர்கள் கருத்து வேறுபாடு கொண்டுள்ளதை பற்றிய உண்மையான விஷயம் (இதுவே).
ஒரு மகனை உருவாக்கிக் கொள்வதென்பது அல்லாஹ்(வுடைய உயர் தகுதி)க்கு பொருத்தமானதன்று. அவன் தூய்மையானவன். அவன் ஒன்றைக் குறித்து (ஆக வேண்டுமென்று) முடிவெடுத்தால் 'ஆகுக' என்றே கூறுகிறான். அது ஆகி விடுகின்றது.
(ஈஸா கூறினார்): நிச்சயமாக என் இறைவனும், உங்கள் இறைவனும் அல்லாஹ்வே. ஆகவே அவனை (மட்டும்) வணங்குங்கள். இது(வே) நேரான வழியாகும்.
ஆனால் பல்வேறு பிரிவினர்கள் தங்களுக்குள் கருத்து வேற்றுமை கொண்டனர். எனவே, எவர்கள் ஒரு மாபெரும் நாளைச் சந்திக்கவிருப்பதை நிராகரிக்கின்றார்களோ, அவர்களுக்கு அழிவேயாகும்.
அவர்கள் எம்மிடம் வரும் நாளில் அவர்களது கேள்விப்புலனும், பார்வையும் மிகக் கூர்மையாகி விடும். எனினும் இன்று அந்த அநீதியிழைப்பவர்கள் மிகவும் பயங்கரமான தவறான வழியில் இருக்கின்றனர்.
துயர(ம் தரும் மறுமை) நாளைப் பற்றி நீர் அவர்களுக்கு அச்சமூட்டி எச்சரிப்பீராக. அப்போது பிரச்சினைகளுக்கு முடிவு ஏற்பட்டுவிடும். ஆனால் (இப்பொழுது) அவர்கள் கவனமற்றவர்களாகவும், நம்பிக்கை கொள்ளாதவராகவும் இருக்கின்றனர்.
நிச்சயமாக நாம் இப் பூமிக்கும், இதில் வாழ்ந்து வருபவர்களுக்கும் வாரிசாவோம். எல்லோரும் எம் பக்கமே திரும்பவும் கொண்டு வரப்படுவார்கள். ரு2
(இவ்)வேதத்தில் (குறிப்பிட்டுள்ளபடி) இப்ராஹீமைப் பற்றி எடுத்துரைப்பீராக. நிச்சயமாக அவர் மிக்க உண்மையான (வராகவும்) நபியாக (வும்) இருந்தார்.
அவர் தமது தந்தையிடம் கூறிய நேரத்தை(யும் நினைத்துப் பாரும்). என் தந்தையே! எதனையும் கேட்காததும், பார்க்காததும், எத்  துன்பத்தையும் அகற்ற ஆற்றல் பெறாததுமானதை நீர் ஏன் வணங்குகின்றீர்?
என் தந்தையே! உமக்குக் கிடைக்காத (சிறப்பானதொரு) ஞானம் எனக்கு வழங்கப் பெற்றுள்ளது. எனவே (நான் உமது மகனேயாயினும்), நீர் என்னைப் பின்பற்றுக. நான் உமக்கு நேரான வழியினைக் காட்டுகின்றேன்.
என் தந்தையே! ஷைத்தானை வணங்காதீர். நிச்சயமாக ஷைத்தான், அளவற்ற அருளாள(னாகிய இறைவ) னுக்கு மாறு செய்பவனாவான்.
என் தந்தையே! அளவற்ற அருளாள(னாகிய இறைவ) னிடமிருந்து உமக்குத் தண்டனை கிடைக்குமென நான் அஞ்சுகிறேன். இதனால் நீர் ஷைத்தானுக்கு நண்பராகி விடுவீர்.
(இதற்கு இப்ராஹீமின் தந்தை) கூறினார்: இப்ராஹீமே! நீர் என் கடவுளரை வெறுக்கிறீரா? நீர் விலகிக் கொள்ளவில்லையாயின் , நிச்சயமாக நான் உம்மைக் கல்லெறிந்து கொன்று விடுவேன். நீர் சிறிது காலம் வரை என்னைத் தனியே விட்டு விடும்.
(இதற்கு இப்ராஹீம்) கூறினார்: உமக்கு சாந்தி உண்டாவதாக. நான் என் இறைவனிடம் உமக்காகப் பாவமன்னிப்புக் கோருவேன். நிச்சயமாக அவன் என் மீது இரக்கம் காட்டுபவனாவான்.
(தந்தையே!) நான் உங்களையும், அல்லாஹ்வையன்றி நீங்கள் அழைப்பவை எல்லாவற்றையும் விட்டு விலகுகிறேன். மேலும் என் இறைவனை மட்டுமே அழைப்பேன். நிச்சயமாக நான் என் இறைவனிடம் செய்யும் வேண்டுதலில் ஏமாற்றமடைந்து விட மாட்டேன்.
பின்னர் அவர் அவர்களையும், அல்லாஹ்வையன்றி அவர்கள் வணங்கியவற்றையும் விட்டு விலகிய போது, நாம் அவருக்கு இஸ்ஹாக்கையும், யாகூபையும் வழங்கினோம். இவர்களுள் ஒவ்வொருவரையும் நாம் நபியாகவும் ஆக்கினோம்.
நாம் அவர்களுக்கு எமது கருணையிலிருந்து (மிகுதியாக) வழங்கினோம். நாம் அவர்களுக்கு உண்மையானதும், உயர்ந்ததுமான புகழையும் அளித்தோம். ரு3
(இவ்) வேதத்தில் (குறிப்பிட்ட படி) மூஸாவைப் பற்றியும் எடுத்துரைப்பீராக! அவர் நிச்சயமாக தேர்ந்தெடுக்கப்பட்ட ஒருவரும், தூதரும், நபியுமாக விளங்கினார்.
நாம் மூஸாவை மலையின் வலப்பக்கமிருந்து அழைத்து தனிப்பட்ட முறையில் உரையாட (அவரை) எம்மை நெருங்கச் செய்தோம்.
மேலும் நாம் எமது அருளால், அவரது சகோதரர் ஹாரூனை நபியாக அவருக்கு அளித்தோம்.
(இவ்) வேதத்தில் (குறிப்பிட்ட படி) இஸ்மாயீலைப் பற்றியும் நீர் எடுத்துரைப்பீராக. நிச்சயமாக அவர் தம் வாக்குறுதியில் உண்மையாளராக இருந்தார். அவர் தூதரும், நபியுமாக விளங்கினார்.
அவர் தம் குடும்பத்தினரைத் தொழுது வருமாறும், ஸக்காத்து கொடுத்து வருமாறும் வலியுறுத்திக் கூறி வந்தார். அவர் தம் இறைவனுக்கு விருப்பமானவராக இருந்தார்.
(இவ்) வேதத்தில் (குர்ஆனில் குறிப்பிட்ட படி) இத்ரீஸைப் பற்றியும் எடுத்துரைப்பீராக. அவர் உண்மையானவராகவும், நபியாக(வும்) விளங்கினார்.
மேலும் நாம் அவரை ஒரு உயர்வான பதவிக்கு உயர்த்தினோம்.
ஆதமுடைய சந்ததிகள், நாம் நூஹ்வுடன்(கப்பலில்) எடுத்துச் சென்றவர்(களின் சந்ததி) கள், இப்ராஹீம் மற்றும் இஸ்ராயீலின் சந்ததிகள், மேலும் நாம் நேர்வழி காட்டித் தேர்ந்தெடுத்தவர்கள் ஆகியோரைச் சேர்ந்த நபிமார்களிலிருந்து அல்லாஹ், அருள் புரிந்தவர்கள் இவர்களே! இவர்களின் முன் அளவற்ற அருளாள(னாகிய இறைவ) னின் வசனம் ஓதிக்காட்டப்பட்ட பொழுது இவர்கள் சிரம் பணிந்தவர்களாகவும், அழுதவர்களாகவும் வீழ்ந்தனர்.
அடுத்து அவர்களுக்குப் பின்னர் ஒரு தலைமுறையினர் தோன்றினர். அவர்கள் தொழுகையை வீணாக்கி, மன இச்சைகளைப் பின்பற்றலாயினர். எனவே அவர்கள் விரைவில் வழிகேட்டிற்குரிய இடத்தை அடைவார்கள்.
எவர்கள் கழிவிரக்கங் கொண்டு, நம்பிக்கை கொண்டு நற்செயலாற்றுவார்களோ, அவர்கள் சுவர்க்கத்தில் நுழைவார்கள். இவர்களுக்கு (சிறிதும்) அநீதி இழைக்கப்பட மாட்டாது.
நிலையான (அந்தத்) தோட்டங்கள், அளவற்ற அருளாள(னாகிய இறைவ)ன் தன் அடியார்களுக்கு, (அவை அவர்களின் பார்வையிலிருந்து) மறைந்திருக்கும் நிலையிலே, வாக்களித்துள்ளதாகும். நிச்சயமாக இறைவனது வாக்குறுதி நிறைவேறியே தீரும்.
அவர்கள் அவற்றில் சாந்தி(பற்றிய வாழ்த்துகள்) அன்றி வீண் பேச்சு எதனையும் கேட்க மாட்டார்கள். அவற்றில் அவர்களுக்கு காலையிலும், மாலையிலும் அவர்களுக்குரிய உணவு கிடைக்கும்.
நம் அடியார்களுள் இறையச்சமுடையோரை வாரிசு ஆக்கும் சுவர்க்கம் இதுவே.
(வானவர்கள் அவர்களிடம் இவ்வாறு கூறுவார்கள்): நாங்கள் உம் இறைவனின் கட்டளையினால் தான் இறங்குகின்றோம். எங்களுக்கு முன்னுள்ளவை, எங்களுக்குப் பின்னுள்ளவை, அவ்விரண்டுக்கும் இடையிலுள்ளவையெல்லாம் அவனுக்குரியவை. உம் இறைவன் மறப்பவனல்லன்.
வானங்களுக்கும், பூமிக்கும், அவ்விரண்டிற்கும் இடையிலுள்ளவற்றிற்கும் இறைவன் (அவனே). எனவே, நீர் அவனை வணங்குவீராக. மேலும் அவனை வணங்குவதில் என்றென்றும் நிலைத்திருப்பீராக. அவனுக்கு ஒப்பானவனை நீர் அறிவீரா? ரு4
என்ன? நான் மரணமடைந்து விட்டால், பின்னர் நான் உயிருள்ளவனாக எழுப்பப்படுவேனா என மனிதன் கூறுகிறான்.
மனிதன் இதற்கு முன் எந்தப் பொருளாகவும் இல்லாதிருந்த வேளையில், நாம் அவனைப் படைத்ததை அவன் நினைத்துப் பார்க்கவில்லையா?
உமது இறைவன் மீது ஆணையாக! (இறைவனாகிய) நாம் அவர்களையும், ஷைத்தான்களையும், ஒன்று சேர்ப்போம். பின்னர் நிச்சயமாக அவர்களெல்லாரையும் மண்டியிட்டவர்களாக இருக்கும் நிலையில் நகரத்தின் பக்கம் கொண்டு வருவோம்.
பின்னர் நாம் ஒவ்வொரு பிரிவினரிலிருந்தும், அளவற்ற அருளாள(னான இறைவ) னுக்கு கொடிய எதிரிகளாய் இருந்தவர்களை நிச்சயமாகப் பிடுங்கி எடுப்போம்.
மேலும் அதில் எரிக்கப்பட மிகவும் தகுதி பெற்றவர் எவர் என்பதனை நாம் நன்கறிவோம்.
உங்களுள் ஒவ்வொருவரும் அதில் (நரகில்) செல்பவராவீர்8. இது உம் இறைவனின் விதிக்கப்பட்ட உறுதியான வாக்குறுதியாகும்.
நாம் இறையச்சமுள்ளவர்களைக் காப்பாற்றுவோம். மேலும் அநீதியிழைத்தவர்களை அதில் மண்டியிட்டவர்களாக விட்டு விடுவோம்.
அவர்களுக்கு எம்முடைய மிகத் தெளிவான வசனங்கள் ஓதிக் காட்டப்பட்டால், நிராகரிப்போர் நம்பிக்கையாளர்களிடம் நம்மிரு பிரிவினருள் தகுதியில் சிறந்தவரும், உற்றாரைப் பொருத்தவரை  மிகவும் கவரத்தக்கவரும் எவர்? எனக் கூறுவார்கள்.
இவர்களுக்கு முன்னர் செல்வத்திலும், வெளிப்படைத் தோற்றத்திலும் (இவர்களை விட) மிகச்சிறந்து விளங்கிய எத்தனையோ தலைமுறையினர்களை நாம் அழித்திருக்கின்றோம்.
நீர் கூறுவீராக: தவறான வழியில் இருப்போருக்கு அளவற்ற அருளாள(னான  இறைவன்)ன், அவர்களுக்கு எச்சரித்துள்ளதை - அது தண்டனையாயினும் சரி அல்லது (இறுதி அழிவின்) காலமாயினும் சரி, - அவர்கள் காணும் வரை நீண்ட காலக்கெடு அளிப்பான். அப்பொழுது பதவி(யைப் பொருத்தவரை) யில் மிகக் கெட்டவரும், படை பலத்தில் மிகப் பலவீனமானவரும் எவர் என்பதை அவர்கள் உணர்ந்து கொள்வார்கள்.
நேர்வழியினைப் பெற்றவர்களை அல்லாஹ் நேர்வழியில் மேலும் முன்னேறச் செய்கிறான். உம் இறைவனின் பார்வையில் நற்பலன் மற்றும் இறுதி முடிவைப் பொருத்தவரையில் மிகச்சிறந்தது நிலையான நற்செயல்களேயாகும்.
எம்முடைய அடையாளங்களை மறுத்து, நிச்சயமாக எனக்கு ஏராளமான செல்வமும், சந்ததிகளும் வழங்கப்படும்9 எனக் கூறுபவரை நீர் காணவில்லையா?
அவர் மறைவானதைப் பற்றித் தெரிந்து கொண்டாரா? அல்லது அளவற்ற அருளாள(னான  இறைவ)னிடம் ஏதாவது வாக்குறுதியினைப் பெற்றுள்ளாரா?
அவ்வாறன்று10, நாம் அவரது அக்கூற்றைப் பாதுகாத்து வைப்போம். அவருக்குரிய தண்டனையை நீடிக்கச் செய்வோம்.
அவர் எ(ந்)த(ப் பொருளி)னைப் பற்றி (பெருமையாக) க் கூறுகின்றாரோ, அதற்கு நாம் வாரிசாகி விடுவோம்11. அவர் எம்மிடம் தனிமையாகவே வருவார்.
அவர்கள் அல்லாஹ்வையன்றி மற்ற (பொய்க்) கடவுளரை, இவர்கள் தம் கண்ணியத்திற்குக் காரணமாக அமைவார்கள் என்ற நம்பிக்கையில், உருவாக்கிக் கொண்டனர்.
அவ்வாறன்று, அக் கடவுளர்கள் ஒரு நாள் இவர்களின் வணக்கத்தை மறுத்து இவர்களுக்கு எதிரிகளாகி விடுவர். ரு5
ஷைத்தான்களை நிராகரிப்பாளர்களுக்கு எதிராக, (அவர்கள் கட்டுப்படாத செயல்கள் செய்ய) தூண்டுமாறு நாம் அனுப்பியுள்ளதை நீர் பார்க்கவில்லையா?
எனவே நீர் அவர்களைக் குறித்து அவசரப்பட வேண்டாம். நாம் அவர்களின் அழிவிற்குரிய நாட்களைக் கணித்து வைத்துள்ளோம்.
இறையச்சமுடையோரை அளவற்ற அருளாள(னான  இறைவ)னிடம் (கண்ணியத்திற்குரிய) விருந்தினராக நாம் ஒன்று திரட்டிக் கொண்டு வரும் நாளில்,
குற்றவாளிகளை ஒரு மந்தையைப் போல் நரகின் பால் விரட்டுவோம்.
அந்த நாளில் அளவற்ற அருளாள(னான  இறைவ)னிடமிருந்து வாக்குறுதியைப் பெற்றுக் கொண்டவரைத் தவிர வேறெவருக்கும் பரிந்து பேசும் தகுதியிருக்காது.
அளவற்ற அருளாள(னான  இறைவ)ன் தனக்கு ஒரு மகனை உருவாக்கிக் கொண்டான் என்று அவர்கள் கூறுகின்றனர்.
(நீர் கூறுவீராக): நிச்சயமாக நீங்கள் கொடூரமான (செய்தி) ஒன்றைக் கூறுகிறீர்கள்.
அதனால் வானங்கள் வெடித்து விடவும், பூமி பிளந்து (பல) துண்டுகளாகி விடவும், மலைகள் தூள்தூளாகி வீழ்ந்தும் விடலாம்.
ஏனெனில் அவர்கள் அளவற்ற அருளாள(னான  இறைவ)னுக்கு ஒரு மகனை ஏற்படுத்துகின்றனர்.
அருளாள(னான  இறைவ)ன் தனக்கு ஒரு மகனை கொண்டிருப்பதென்பது அவனுக்கு முற்றிலும் தேவையற்றதேயாகும்.
ஏனெனில், வானங்கள், பூமி ஆகியவற்றிலுள்ள ஒவ்வொருவரும் அருளாள(னான  இறைவ) னிடம் ஓர் அடிமையாகவே வருவர்.
நிச்சயமாக அ(வ் விறை)வன் அவர்களைச் சூழ்ந்தும் அவர்கள் எல்லாரையும் எண்ணி வைத்தும் உள்ளான்.
அவர்களெல்லாரும் மறுமை நாளில் தனித்தனியாக அவனிடம் வருவார்கள்.
நம்பிக்கை கொண்டு, நற்செயல்கள் செய்பவர்களுக்கு நிச்சயமாக அருளாள(னான  இறைவ)ன் (ஆழமான) அன்பை ஏற்படுத்துவான்12.
எனவே இறையச்சமுடையோருக்கு இதன் மூலம் நீர் நற்செய்தி வழங்கவும், வாய்ச்சண்டையிடும் சமுதாயத்தை இதன் மூலம் எச்சரிக்கவும், நாம் நிச்சயமாக இ(ந்)த(க் குர்ஆ)னை உமது மொழியில் எளிதாக்கியுள்ளோம்.
இவர்களுக்கு முன்னிருந்த எத்தனையோ சமுதாயத்தினரை நாம் அழித்து விட்டோம். நீர் அவர்களுள் எவரையேனும் (எவ்வாறேனும்) காண்கிறீரா? அல்லது அவர்களைப் பற்றியதை தாழ்ந்த குரலிலாவது கேட்கின்றீரா? ரு6
அளவற்ற அருளாளனும் மேன்மேலும் கருணைகாட்டுபவனுமாகிய அல்லாஹ்வின் பெயரால் (ஓதுகின்றேன்).
தாஹா1 முழுமையான ஆற்றல்களைப் பெற்ற மனிதரே!
நீர் துன்பத்திற்காளாக வேண்டுமென்பதற்காக நாம் உமக்கு(இந்த)க் குர்ஆனை இறக்கவில்லை.
(இறைவனுக்கு) அஞ்சுவோருக்கு நேர்வழி காட்டுவதற்காகவே (இதனை இறக்கினோம்).
பூமியையும், உயர்ந்த வானங்களையும் படைத்தவனிடமிருந்து (குர்ஆன்) இறக்கப்பட்டுள்ளது.
அரியணையில் உறுதியாக நிலை கொண்ட (அவன்) அளவற்ற அருளாளன் ஆவான்.
வானங்களிலுள்ளவையும், பூமியிலுள்ளவையும், அவ்விரண்டிற்கும் இடையிலுள்ளவையும், ஈரமான மண்ணிற்குக் கீழே உள்ளவையும் அவனுக்கே உரியன.
நீர் உரத்த குரலில் பேசினாலும், (இறைவன் அதனைக் கேட்கின்றான்; மெதுவாகப் பேசினாலும் அவன் அதனைக் கேட்கின்றான்). ஏனெனில் அவன் இரகசியங்களையும் இன்னும் மறைந்திருப்பதையும் அறிகின்றான்.
அல்லாஹ் - அவனையன்றி வணக்கத்திற்குரியவன் வேறெவனும் இல்லை. அழகிய நற்பண்புகள் அனைத்தும் அவனுடையதேயாகும்.
மூஸாவின் நிகழ்ச்சி உம்மிடம் வந்துள்ளதா? (இல்லையா?)
அவர் ஒரு நெருப்பைக் கண்ட போது, தம் குடும்பத்தினரிடம் நீங்கள் (இங்கேயே) தங்கியிருங்கள்; நான் ஒரு நெருப்பைக் கண்டேன்2. நான் அங்கு சென்று3 அந்த நெருப்பிலிருந்து ஓர் எரி கொள்ளியை உங்களுக்குக் கொண்டு வரலாம்; அல்லது நான் அந்த நெருப்பிலிருந்து நேர்வழி பெறலாம் என்றார்.
பின்னர் அவர் அ(ந்)த(நெருப்பி)ன் பக்கம் வந்த பொழுது அவர், மூஸாவே4 என(ப் பெயர் கூறி) அழைக்கப்பட்டார்.
நான் உம்முடைய இறைவன். எனவே நீர் உமது காலணிகள் இரண்டையும் கழற்றி விடுவீராக5. ஏனென்றால் நீர் தூய 'துவா' பள்ளத்தாக்கில் இருக்கின்றீர்.
நானே உம்மை (எனக்காக)த் தேர்ந்தெடுத்துள்ளேன். ஆகவே (உமக்கு) அருளப்படுகின்ற இறையறிவிப்பைச் செவியேற்பீராக.
நிச்சயமாக நானே அல்லாஹ்- என்னையன்றி வேறெவனும் வணக்கத்திற்குரியவன் இல்லை. எனவே நீர் என்னையே வணங்கி, என்னை நினைவு கூர்வதற்காக தொழுகையை நிலை நாட்டுவீராக.
நிச்சயமாக மறுமையின் காலம் வரக் கூடியது. ஒவ்வொரு ஆத்மாவுக்கும் செயல்களுக்கேற்ப கூலி வழங்கப்படுவதற்காக நான் அதனை வெளிப்படுத்த இருக்கின்றேன்.
எனவே அதனிடத்து நம்பிக்கை கொள்ளாமல் தன் தீய ஆசைகளைப் பின்பற்றி நடப்பவர், அதனிடத்தி(ல் நம்பிக்கை கொள்வதி)லிருந்து உம்மைத் தடுத்து விட வேண்டாம். அதனால் நீர் அழிவிற்குள்ளாகி விடுவீர்.
(மேலும்) மூஸாவே! உமது வலக்கையிலிருப்பது என்ன? (என்றோம்).
அவர் இது எனது கைத்தடியாகும். நான் இதன் மீது சாய்ந்து கொள்கின்றேன்.இதனைக் கொண்டு என் ஆடுகளுக்கு (மரங்களிலுள்ள) இலைகளை உதிர்க்கின்றேன். இவை மட்டுமன்றி இதில் எனக்கு மேலும் பல பயன்கள் உள்ளன என்றார்.
இதற்கு அவன் மூஸாவே! அதனைத் தரையில் எறியும் என்றான்.
அவர் அதனைத் தரையில் எறிந்தார். அப்பொழுது அவர் திடீரென அது ஓடிக் கொண்டிருக்கும் பாம்பெனக் கண்டார்.
(அப்பொழுது அவன்) இவ்வாறு கூறினான்: அதனைப் பிடியும். பயப்பட வேண்டாம். நாம் அதனை மீண்டும் அதன் முதல் நிலைக்குத் திருப்பி விடுவோம்.
உமது கையை உமது கக்கத்தில் வைத்து மூடிவிட்டு, நீர் அதனை வெளியே எடுத்தால் அது எவ்வித கோளாறும் இல்லாமலே வெண்மையாக இருக்கும்6. இது மற்றோர் அடையாளமாகும்.
இதன் வாயிலாக நாம் பெரும் அடையாளங்களை உமக்குக் காட்ட இருக்கின்றோம்.
நீர் ஃபிர்அவ்னிடம் செல்வீராக. ஏனென்றால் அவன் வரம்பு மீறி விட்டான். ரு1
இதற்கு அவர் கூறினார்: என் இறைவா! என் உள்ளத்தை விரிவுபடுத்துவாயாக!
என் பணியை எனக்கு எளிதாக்குவாயாக!
என் பேச்சிலுள்ள திக்கலை அகற்றுவாயாக!
(அவ்வாறாயின்) அவர்கள் என் பேச்சை (எளிதாகப்) புரிந்து கொள்வர்.
என் குடும்பத்திலிருந்து எனக்கோர் உதவியாளரை நியமிப்பாயாக!
(அதாவது) என் சகோதரர் ஹாரூனை.
அவர் மூலம் என் ஆற்றலை உறுதிப்படுத்துவாயாக.
அவரை என் பணியில் பங்கேற்கச் செய்வாயாக.
நாங்கள் (இருவரும்) உனது தூய்மையை மிகுதியாக எடுத்துரைப்பதற்காகவும்,
உன்னை அதிகமாக நினைவு கூர்வதற்காகவும் (நீ அவ்வாறு செய்வாயாக).
நீ எங்களை நன்கு பார்த்துக் கொண்டிருக்கின்றாய்.
இதற்கு அல்லாஹ் கூறினான்: மூஸாவே! நீர் கோரியது உமக்கு வழங்கப்பட்டு விட்டது.
நிச்சயமாக நாம் (இதற்கு முன்னரும்) ஒரு முறை உமக்குப் பேரருள் செய்துள்ளோம்.
உம் தாயாருக்கு நாம் வஹி அறிவித்த போது, அவ் வஹியானது7,
நீர் அவரை(மூஸாவை)ப் பேழையில் வைத்துப் பின்னர் அதனை நதியில் வைத்து விடுவீராக. நதி (எம் கட்டளையினால்) அதனைக் கரையில் கொண்டு வந்து சேர்த்து விடும். எனக்கும், அவருக்கும் பகைவனாக இருப்பவன் அவரை எடுத்துக் கொள்வான். (மூஸாவே) நீர் என் கண் முன்னால் வளர்க்கப்படுவதற்காக நான் உமக்கு என்னிடமிருந்து அன்பைச் சொரிந்தேன். (அதாவது நான் உமக்காக மக்களுடைய உள்ளங்களில் அன்பை உருவாக்கினேன்).
உம் சகோதரி (நதியில் மிதந்து சென்ற உம்முடன்) நடந்து சென்று இவரை வளர்க்கும் பெண்ணைப் பற்றி நான் உங்களுக்கு அறிவிக்கட்டுமா என்று கூறினாள். இவ்வாறு நாம், உம்முடைய தாயாரின் கண்கள் குளிர்ச்சியடையவும், அவர் கவலையடையாமல் இருக்கவும் உம்மை அவரிடம் கொண்டு வந்தோம். (மூஸாவே!) நீர் ஒரு மனிதரைக் கொன்று விட்டீர். பின்னர் நாம் உம்மை அக்கவலையிலிருந்து காப்பாற்றி, உம்மைப் பல்வேறு சோதனைகளுக்கு ஆளாக்கி நன்கு சோதித்தோம். (இதன் பின்னர்) நீர் பல வருடங்கள் மத்யன் மக்களிடம் தங்கியிருந்தீர். பின்னர் மூஸாவே! நீர் எமது பணிக்குத் தகுதியான வயதை அடைந்து விட்டீர்.
நான் உம்மை எனக்காகத் தேர்ந்தெடுத்துள்ளேன்.
(எனவே நீர் அந்த வயதை அடைந்த போது, நான் உம்மிடம் இவ்வாறு கூறினேன்:) நீரும், உம்முடைய சகோதரரும் என் அடையாளங்களுடன் செல்லுங்கள். என்னை நினைவு கூர்வதில் தளர்ந்து விடாதீர்கள்.
நீங்கள் இருவரும் ஃபிர்அவ்னிடம் செல்லுங்கள். ஏனென்றால் அவன் வரம்பு மீறி விட்டான்.
நீங்கள் இருவரும் அவனிடம் மென்மையான வாக்கைக் கூறுங்கள். ஒருவேளை அவன் புரிந்து கொள்ளலாம். அல்லது (எனக்கு) அஞ்சலாம்.
அவ்விருவரும் என் இறைவா! அவன் எங்களுக்கு மிக அதிகமாக அநீதியிழைத்து விடலாம் அல்லது அளவு கடந்து எங்களைக் கொடுமைப்படுத்தலாம் என்று நாங்கள் அஞ்சுகின்றோம் என்றனர்.
நீங்கள் இருவரும் அஞ்ச வேண்டாம். நிச்சயமாக நான் உங்கள் இருவருடன் இருக்கின்றேன். நான் (உங்கள் பிரார்த்தனைகளை ) கேட்கிறேன்.(உங்கள் நிலைமைகளை) பார்க்கவும் செய்கிறேன் என்று கூறினான்.
இருவரும் அவனிடம் சென்று (இவ்வாறு) கூறுங்கள்: நாங்கள் இருவரும் உன்னுடைய இறைவனின் தூதர்கள். எனவே, நீ இஸ்ராயீலின் மக்களை எங்களுடன் அனுப்பி விடு. அவர்களைத் துன்புறுத்தாதே. நாங்கள் உன்னிடம் உனது இறைவனிடமிருந்து ஒரு பெரிய அடையாளத்தைக் கொண்டு வந்துள்ளோம். (நாங்கள் கொண்டு வந்துள்ள) நேர்வழியினைப் பின்பற்றுபவருக்கு (இறைவனிடமிருந்து) சாந்தி கிடைக்கும் (என்றும் கூறுங்கள்)
(இறைவனுடைய அடையாளத்தைப்) பொய்ப்படுத்திப் புறக்கணித்து விடுபவருக்குத் தண்டனை கிடைக்கும் என்று எங்களுக்கு வஹியின் மூலம் அறிவிக்கப்பட்டுள்ளது.
(இதற்கு ஃபிர்அவ்ன்) மூஸாவே! உங்கள் இருவரது இறைவன் யார்? என்றான்.
எங்கள் இறைவன், ஒவ்வொன்றிற்கும் உரிய வடிவம் அளித்து, அவற்றைச்(சரி வர செயல்பட) வழிகாட்டியவனேயாவான், என (மூஸா) கூறினார்.
(ஃபிர்அவ்ன், அவ்வாறாயின்) முந்திய தலைமுறையினரின் நிலை என்ன? என்றான்.
(மூஸா) கூறினார்: (முன்னோர்களாகிய) அவர்களைப் பற்றிய அறிவு என் இறைவனிடம் ஒரு நூலில் (பதிவு செய்யப்பட்டு) உள்ளது. என் இறைவன் தவறிழைப்பதுமில்லை; மறப்பதுமில்லை.
அவனே உங்களுக்காக இப்பூமியை விரிப்பாக ஆக்கி, இதில் உங்களுக்காக வழிகளையும் ஏற்படுத்தியுள்ளான். மேலும் அவன் வானத்திலிருந்து நீரை இறக்கியுள்ளான். பின்னர் நாம் அந்த நீரைக் கொண்டு பல்வேறு வகையான விளைச்சல்களை இணைகளாகப் படைத்துள்ளோம்.
(அவற்றிலிருந்து) நீங்களும் உண்ணுங்கள். உங்கள் கால்நடைகளையும் மேய விடுங்கள். அறிவுடையாருக்கு இதில் எத்தனையோ அடையாளங்கள் உள்ளன. ரு2
இதிலிருந்தே, (பூமியிலிருந்தே) நாம் உங்களைப் படைத்தோம். அதனுள்ளேயே உங்களைத் திரும்பச் செய்வோம். அதிலிருந்தே உங்களை மீண்டும் ஒரு முறை வெளிப்படுத்துவோம்.
நாம் (ஃபிர்அவ்னாகிய) அவனுக்கு எம்முடைய எல்லா வகையான அடையாளங்களையும் காட்டினோம். ஆனால் அவன் (அவற்றைப்) பொய்யாக்கி (நம்ப) மறுத்தான்.
அவன் கூறினான்: மூஸாவே! நீர் உமது மாய வித்தையினால் எங்களை எங்கள் நாட்டிலிருந்து வெளியேற்றி விடுவதற்காக நீர் எங்களிடம் வந்துள்ளீரா?
(அவ்வாறாயின்) நாங்களும் உமக்கெதிராக அதைப் போன்ற மாய வித்தையைக் கொண்டு வருவோம். எனவே நீர் எங்களுக்கும், உமக்குமிடையில் ஒரு (காலமும்) குறிப்பிட்ட இடமும் வரையறுத்துக் கொள்ளும். அதிலிருந்து நாங்கள் பின்வாங்க மாட்டோம். நீரும் பின்வாங்கக் கூடாது. அது (எங்களுக்கும், உங்களுக்கும்) பொருத்தமான இடமாக இருக்க வேண்டும்.
(இதற்கு மூஸா) உங்களுக்குக் குறித்த நாள் பண்டிகை நாளாக இருக்கட்டும். சூரியன் சிறிது உயர்ந்ததும், மக்கள் எல்லோரும் ஒன்று திரண்டு விடட்டும்.
ஃபிர்அவ்ன் திரும்பிச் சென்று தன் திட்டங்களை ஆயத்தம் செய்து, பின்னர் (குறித்த நிகழ்ச்சிக்காகத்) திரும்பினான்.
(அப்போது) மூஸா அவர்களிடம்: (மக்களே!) உங்களுக்கு அழிவே. அல்லாஹ்வுக்கு எதிராகப் பொய்யை இட்டுக் கட்டாதீர்கள். (ஏனெனில்) அவ்வாறு செய்தால், அவன் உங்களை ஏதேனும் தண்டனையின் மூலம் அழித்து விடலாம். (இறைவன் மீது) பொய்யைப் புனைந்து கூறுபவன், நிச்சயமாகத் தோல்வியடைவான் என்று கூறினார்.
(பிர்அவ்னும், அவனைச் சார்ந்தவர்களும்) தங்கள் பிரச்சனை குறித்துத் தங்களுக்குள் விவாதம் நடத்தி இரகசியத் திட்டங்கள் தீட்டினார்கள்.
அவர்கள் இவ்வாறு கூறினர்: (மூஸா, ஹாரூன் ஆகிய) இவ்விருவரும் மாயவித்தைக்காரர்களேயாவர். இவர்கள் தங்கள் மாயவித்தையின் வலிமையால் உங்களை உங்கள் நாட்டிலிருந்து வெளியேற்றவும், உங்களுடைய உயர்தரமான வாழ்க்கை நெறியை அழிக்கவும் நாடுகின்றனர்.
எனவே நீங்களும், உங்கள் திட்டங்களைப் பற்றிச் சிந்தியுங்கள். பின்னர் நீங்களெல்லாரும் ஓர் அணியாகத் திரண்டு வாருங்கள். இன்று மேலோங்கி விடுபவர், நிச்சயமாக வெற்றி பெற்றவராவார்.
(இதற்கு மூஸாவை எதிர்ப்பதற்காக ஃபிர்அவ்னால் திரட்டப்பட்டவர்கள்) மூஸாவே! நீர் (முதலில்) எறியும் அல்லது நாங்கள் முதலில் எறிகின்றோம் என்றனர்.
(அப்போது மூஸா): நீங்கள் எறியுங்கள் என்றார். இதோ! அவர்களின் கயிறுகளும், தடிகளும் அவர்களது மாய வித்தையினால் ஓடிக் கொண்டிருப்பவை போன்று மூஸாவுக்குத் தோற்றமளித்தன.
மூஸா தம் மனதிற்குள் ஓர் அச்சத்தை உணர்ந்தார்.
(அப்பொழுது) நாம் கூறினோம்: (மூஸாவே!) அஞ்ச  வேண்டாம். ஏனெனில், நீரே மேலோங்குவீர்.
உமது வலக்கையில் இருப்பதைப் பூமியில் எறிந்து விடுவீராக. அது அவர்கள் செய்தவற்றையெல்லாம் விழுங்கி விடும். அவர்கள் செய்தது மாயவித்தைக்காரர்களின் ஓர் ஏமாற்றுதலேயாகும். மாயவித்தைக்காரன் எங்கிருந்து வந்தாலும் (இறைவனுக்கெதிராக) வெற்றி பெற மாட்டான்.
மாயவித்தைக்காரர்கள் (உண்மையைப் புரிந்து கொண்டதும்) சிரம் பணிந்தவர்களாக வீழ்த்தப்பட்டு ஹாரூன், மூஸா ஆகியோரின் இறைவனிடத்து நாங்கள் நம்பிக்கை கொள்கிறோம் என்று கூறினார்கள்.
(ஃபிர்அவ்ன்) கூறினான்: நான் உங்களுக்கு அனுமதியளிக்கும் முன்னரே நீங்கள் அவர் மீது நம்பிக்கை கொண்டு விட்டீர்களா? நிச்சயமாக அவர்தாம் உங்களுக்கு இம்மாய வித்தையைக் கற்றுத் தந்த உங்கள் தலைவர் (என்று தெரிந்து விட்டது). ஆகவே(இவ்வாறு ஏமாற்றியதற்குத் தண்டனையாக) நான் உங்கள் கைகளையும், உங்கள் கால்களையும் (நீங்கள்) மாறு செய்ததனால் துண்டித்து, உங்களைப் பேரீச்ச மரங்களின் அடிப்பகுதிகளில் பிணைத்துச் சிலுவை தண்டனையளிப்பேன். அப்பொழுது நம்முள் மிகக் கடினமானதும், நிலையானதுமாகிய தண்டனை கொடுப்பவர் யார் என்பது உங்களுக்குத் தெரியும் என்றான்.
(மாயவித்தைக்காரர்களாகிய) அவர்கள் (இவ்வாறு) கூறினர்: (இறைவனிடமிருந்து) எங்களிடம் வந்துவிட்ட தெளிவான அடையாளங்களை விடவும், எங்களைப் படைத்தவனை விடவும், உனக்கு முதன்மையளிக்க மாட்டோம். எனவே உன்னால் இயன்றதை நீ செய்து கொள். உன்னால் இவ்வுலக வாழ்க்கையைக் குறித்தே தீர்ப்பு வழங்க முடியும்.
எங்கள் பாவங்களையும் (நாங்கள் செய்யவேண்டுமென்று) நீ எங்களைக் கட்டாயப்படுத்திய மாய வித்தைகளையும், அவன் மன்னிப்பதற்காக , நாங்கள் எங்கள் இறைவனிடத்து நம்பிக்கை கொண்டுள்ளோம். அல்லாஹ் மிகச் சிறந்தவனும், என்றும் நிலைத்திருப்பவனும் ஆவான்.
நிச்சயமாக தம்முடைய இறைவனிடம் குற்றவாளியாக வருபவருக்குக் கிடைப்பது நரகம் தான். அவர் அதில் மரணமடைவதுமில்லை; வாழ்வதுமில்லை.
ஆனால் எவர்கள் நற்செயல்களைச் செய்து, நம்பிக்கையாளர்களாக அவனிடம் வருவார்களோ அவர்களுக்கு மிக உயர்வான பதவிகள் உண்டு.
(அப்பதவிகள்) என்றென்றும் நிலைத்திருக்கும் தோட்டங்கள் (ஆகும்). அவற்றின் கீழ் ஆறுகள் ஓடும். அவர்கள் அவற்றில் என்றென்றும் வாழ்ந்து வருவர். இது தூய்மையானவருக்கான நற்பலனாகும். ரு3
நாம் மூஸாவுக்கு (இவ்வாறு) வஹி அறிவித்தோம்: நீர் என் அடியார்களை இரவில் வெளியேற்றி அழைத்துச் செல்வீராக. பின்னர் அவர்களுக்குக் கடலில் உலர்ந்த ஒரு பாதையைக் காட்டுவீராக. எவரும் பின்தொடர்ந்து வந்து பிடித்துக் கொள்வாரோ என்ற அச்சம் உமக்கு வேண்டாம். (வேறெதற்கும்) நீர் அஞ்ச  வேண்டாம். (இதற்கேற்ப மூஸா தமது சமுதாயத்தினரை அழைத்துக் கொண்டு கடலை நோக்கிச் சென்றார்).
அப்பொழுது ஃபிர்அவ்ன் தன் படைகளுடன் அவர்களைப் பின் தொடர்ந்து சென்றான். அந்தக் கடல் (வெள்ளம்) அவர்களை முற்றிலும் மூடிக் கொண்டது.
ஃபிர்அவ்ன் தனது சமுதாயத்தினரை வழிதவறச் செய்தான். அவன் அவர்களுக்கு நேர்வழியினைக் காட்டவில்லை.
இஸ்ராயீலின் மக்களே! நாம் உங்களை உங்கள் எதிரிகளிடமிருந்து காப்பாற்றி விட்டோம். மேலும் நாம் உங்களுடன், மலையின் வலப்பக்கத்தில் ஓர் உடன்படிக்கையும் செய்து கொண்டோம்8. மேலும் (உங்கள் உணவிற்காக) நாம் உங்களுக்கு மன்னு(இயற்கையாகக் கிடைக்கும் ஒரு வகைத் தித்திப்பான பொருள்) ஸல்வா(காடையைப் போன்ற ஒரு வகைப் பறவை) ஆகியவற்றை இறக்கினோம்.
(மேலும் கூறினோம்): நாம் உங்களுக்கு வழங்கியவற்றுள் தூயவற்றை உண்ணுங்கள். இதில் வரம்பு மீறாதீர்கள். அவ்வாறு மீறினால், உங்களிடத்து என் கோபம் இறங்கும். என் கோபம் எவர்மீது இறங்குகிறதோ அவர் வீழ்ந்து விடுகிறார்.
ஆனால் கழிவிரக்கங்கொண்டு, நம்பிக்கை கொண்டு, பின்னர் நற்செயல் செய்து, நேர்வழியினைப் பெற்றவருக்கு நான் நிச்சயமாக மிக்க மன்னிப்பவனாக இருக்கிறேன்.
மூஸாவே! உமது சமுதாயத்தை விட்டு விட்டு, இவ்வளவு விரைவாக வந்தது ஏன்? ( என்று அவன் கூறினான்).
(மூஸா அதற்குப் பதிலளிக்குமுகமாக): அவர்கள் என் வழியில் என்னை நெருங்கி வந்து கொண்டிருக்கின்றனர். என் இறைவா! நீ மகிழ்ச்சியடைய வேண்டுமென்பதற்காக நான் உன்னிடம் விரைந்து வந்துள்ளேன் என்றார்.
(இதற்கு இறைவன்) நாம் உமது சமுதாயத்தினரை உமக்குப் பின்னர் ஒரு சோதனைக்காளாக்கி விட்டோம். ஸாமிரீ(என்பவன்) அவர்களை வழிதவறச் செய்து விட்டான் என்றான்.
அப்போது மூஸா தம் சமுதாயத்தினரிடம் மிகுந்த கோபத்துடன், கவலையடைந்தவராகத் திரும்பிச் சென்றார். (பின்னர் அவர்களிடம்) என் சமுதாயத்தினரே! உங்கள் இறைவன் உங்களிடம் சிறந்த வாக்குறுதியொன்றை அளிக்கவில்லையா? அந்த வாக்குறுதி நிறைவேறுவதில் ஏதேனும் காலதாமதம் ஏற்பட்டு விட்டதா? அல்லது உங்கள் இறைவனின் கோபம் உங்கள் மீது இறங்க வேண்டுமென நீங்கள் விரும்பி, என் வாக்குறுதியை முறித்து விட்டீர்களா? என்று கூறினார்.
அவர்கள் கூறினர்: நாங்கள் உமது வாக்குறுதியை எங்கள் விருப்பத்துடன் செய்யவில்லை. மாறாக, சமுதாய அணிகலன்களின் சுமைகளைச் சுமக்குமாறு நாங்கள் செய்யப்பட்டோம். எனவே நாங்கள் அதைத் தூக்கி எறிந்து விட்டோம். அவ்வாறே ஸாமிரீயும் அவற்றைத் தூக்கி எறிந்து விட்டான்.
பின்னர் அவன் அவர்களுக்காக வெற்றுடலைக் கொண்ட ஒரு கன்றுக்குட்டியை உருவாக்கினான். அதிலிருந்து ஒரு பொருளற்ற ஓசை வந்தது. பின்னர் (அவனும், அவனைச் சார்ந்தவர்களும்) இது உங்கள் கடவுளும், மூஸாவின் கடவுளுமாகும். அவர் இதனை மறந்து (தமக்குப் பின்னால் விட்டுச் சென்று) விட்டார் என்றனர்.
(ஸாமிரீயும், அவனைச் சார்ந்தவர்களும் அவ்வாறு செய்தனரென்றாலும்) அந்தக் கன்றுக்குட்டி அவர்களின் எவ்விஷயத்திற்கும் பதிலளிப்பதில்லை என்பதையும், மேலும் அவர்களுக்கு எந்தத் தீங்கையோ, நன்மையையோ செய்ய அதற்குத் தகுதியில்லை என்பதையும் அவர்கள் காணவில்லையா? ரு4
ஏற்கனவே (மூஸா திரும்பி வருவதற்கு முன்னரே) ஹாரூன் அவர்களிடம், என் சமுதாயத்தினரே! நீங்கள் இ(ந்)த(க் கன்றுக்குட்டியி)ன் மூலம் சோதனைக்கு ஆளாக்கப்பட்டிருக்கின்றீர்கள். நிச்சயமாக உங்கள் இறைவன் அளவற்ற அருளாளனாவான். எனவே, நீங்கள் என்னையே பின்பற்றுங்கள். மேலும் என் கட்டளைக்குக் கட்டுப்பட்டு நடவுங்கள்(இணை வைக்காதீர்கள்) என்றார்.
அவர்கள், மூஸா எங்களிடம் திரும்பி வரும் வரை நாங்கள் அதனை வணங்குவதை நிறுத்தப் போவதில்லை என்றனர்.
(மூஸா திரும்பி வந்ததும் ஹாரூனிடம்) கூறினார்: ஹாரூனே, அவர்கள் வழி தவறுவதை நீர் கண்டபோது,  உம்மைத் தடுத்தது எது?
என்னைப் பின்பற்றாதிருக்க? என் கட்டளைக்கு மாறு செய்ய நீர் முற்பட்டீரா?
(இதற்கு ஹாரூன்) கூறினார்: என் தாயாரின் மகனே! என் தாடியையும், தலை முடியையும் பிடிக்காதீர். இஸ்ராயீலின் மக்களிடையே நீர் பிரிவினையை உண்டு பண்ணி விட்டீர் என்றும், என்னுடைய வார்த்தைகளை நீர் மதிக்கவில்லை என்றும் நீர் கூறிவிடுவீரோ என நான் அஞ்சினேன்.
(பின்னர் மூஸா ஸாமிரீயிடம்) ஸாமிரீயே! உன் விஷயமென்ன என்று கேட்டார்.
அவன் கூறினான்: இவர்கள் காணாததை நான் கண்டேன். அந்தத் தூதர்(மூஸா) கூறியவற்றுள் சிலவற்றை நான் தேர்ந்தெடுத்துக் கொண்டேன்9. பின்னர் (சந்தர்ப்பம் கிடைத்ததும்) நான் அவற்றைத் தூக்கி எறிந்து விட்டேன். என் உள்ளம் இதனையே எனக்கு அழகுவாய்ந்ததாக்கிக் காட்டிற்று.
(மூஸா) கூறினார்: நீ அப்பால் சென்று விடு. (நீ இவ்வுலகில் ஒவ்வொருவரிடமும் என்னைத்) தொடாதீர் (அதாவது மூஸா என்னைத் தூய்மையற்றவன் எனக் கூறி விட்டார்) என்று நீ கூறிக் கொண்டிருப்பதே இவ்வுலகில் உனக்குரிய தண்டனையாகும். மேலும் உன்னால் தவிர்த்துக் கொள்ள முடியாத (தண்டனைக்குரிய) ஒரு நேரம் உனக்கு நியமிக்கப்பட்டுள்ளது. நீ வணங்கிக் கொண்டிருந்த உன் கடவுளைப் பார். நிச்சயமாக நாம் அதனை எரித்துக்10 கடலில் எறிந்து விடுவோம்.
உங்கள் இறைவன் அல்லாஹ்வே. அவனைத் தவிர வணக்கத்திற்குரியவன் எவனுமில்லை. அவன் எல்லாவற்றையும் தன் அறிவால் சூழ்ந்துள்ளான்.
இவ்வாறே நாம் உமக்கு முன்னிருந்தவர்களின் செய்திகளை விளக்குகின்றோம். நாம் உமக்கு எம்மிடமிருந்து நினைவூட்டும் ஒன்றை (குர்ஆனை) வழங்கியுள்ளோம்.
இதனைப் புறக்கணித்து விடுபவர், மறுமை நாளில் ஒரு மாபெரும் சுமையைச் சுமப்பார்கள்.
(அத்தகையோர்) அந்நிலையில் நீண்ட காலம் தங்கியிருப்பார்கள். மறுமை நாளில் அச்சுமை அவர்களுக்கு மிகத் தீயதாக இருக்கும்.
எக்காளம் ஊதப்படும் நாளில் (அது நிகழும்). மேலும் நாம் அந்நாளில் குற்றவாளிகளை, அவர்களின் கண்கள் நீல நிறமாக இருக்கும் நிலையில் எழுப்புவோம்11.
அவர்கள் தங்களுக்குள் நீங்கள் பத்து(நூற்றாண்டுகள்) தான் (இவ்வுலகில் மேலோங்கி) இருந்தீர்கள் என்று மெதுவாகப் பேசிக் கொள்வர்.
அவர்களது மார்க்கத்தின் படி, அவர்களுள் மிகவும் சிறந்த முறையில் நடப்பவர்12, ( அவர்களிடம்) நீங்கள் சிறிது காலமே தங்கியிருந்தீர்கள்13 என்று கூறும் போது அவர்கள் என்ன சொல்வார்கள் என்பதனை நாம் நன்கு அறிகின்றோம். ரு5
மலைகளைப் பற்றி அவர்கள் உம்மிடம் வினவுகின்றனர். நீர் கூறுவீராக: என் இறைவன் அவற்றை உடைத்துத் துண்டு துண்டாக்கி, தூசி போன்று தூவி விடுவான்.
பின்னர் அவற்றை ஒரு வெற்றுத் திடலாக விட்டு விடுவான்.
நீர் அதில் எந்தப் பள்ளத்தையோ, மேட்டையோ காண மாட்டீர்.
அந்நாளில் மக்கள் ஓர் அழைப்பவரைப் பின்பற்றுவார்கள். அவரது போதனையில் எந்தக் கோணலுமிருக்காது14. அளவற்ற அருளாளனின் குரலுக்கெதிரான குரல்களெல்லாம் அடங்கி விடும்.எனவே முணுமுணுப்பைத் தவிர வேறெதனையும் நீர் கேட்க மாட்டீர்15.
அந்நாளில் அளவற்ற அருளாள(னாகிய இறைவ)ன் எவருக்கு (பரிந்து பேச) அனுமதி வழங்கியுள்ளானோ, எவருக்காகப் பேசுவதை அவன் விரும்புவானோ அவருக்கேயன்றி வேறெவருக்கும் பரிந்துரை பயனளிக்காது16.
அவர்களுக்கு முன்னாலுள்ளவற்றையும், அவர்களுக்குப் பின்னாலுள்ளவற்றையும் அவன் அறிகின்றான். ஆனால் அவர்கள் தங்கள் அறிவைக் கொண்டு அவனைச் சரியாகத் தெரிந்து கொள்ள முடியாது.
(அந்நாளில்) உயிருள்ளவனும், நிலைத்திருப்பவனும், நிலைத்திருக்கச் செய்பவனுமாகிய இறைவன் முன், பெரும் பெரும் மனிதர்களெல்லாம் பணிந்து விடுவர். அநீதியிழைப்பவர் தோல்வியடைவார்.
நம்பிக்கை கொண்டவராக இருக்கும் நிலையில் நற்செயல்களைச் செய்பவர், எவ்வகை அநீதிக்கும், இழப்பிற்கும் அஞ்சமாட்டார்.
இவ்வாறு நாம் இதை (இவ்வேதத்தை) அரபு மொழியில் குர்ஆனின் வடிவில் இறக்கினோம். மேலும் அவர்கள் இறையச்சமுடையவர்களாக விளங்க வேண்டும் அல்லது அவர்களுக்கு (இறை) நினைவை உள்ளத்தில் தூண்ட வேண்டும் என்பதற்காக இதில் எல்லா எச்சரிக்கைகளையும் தெளிவாக விளக்கியுள்ளோம்.
எனவே உண்மை அரசனாகிய அல்லாஹ் மிக்க மேலானவனாவான். குர்ஆனின் வஹி முழுமையாக உமக்குக் கிடைப்பதற்கு முன் நீர் அதற்காக அவசரப்படாதிருப்பீராக. ஆயினும் என் இறைவா! எனக்கு அறிவை வளரச் செய்வாயாக என்று மட்டும் கூறுவீராக.
நாம் இதற்கு முன்னர் ஆதமிடம் (ஒரு விஷயத்தை) வலியுறுத்திக் கூறினோம். ஆனால் அவர் (அதனை) மறந்து விட்டார். மேலும் (எமக்கு மாறு செய்யும்) எந்த உறுதியான எண்ணமும் அவரிடத்தில் நாம் கண்டதில்லை. ரு6
மலக்குகளிடம் ஆதமிற்காக (அதாவது அவரைப் படைத்ததற்கு நன்றி செலுத்துவதற்காக இறைவனுக்கு) சிரம் பணியுங்கள் என்று நாம் கூறிய நேரத்தில் (நிகழ்ந்ததை நினைத்துப் பாருங்கள். அப்போது) இப்லீஸைத் தவிர மற்றெல்லாரும் சிரம் பணிந்தனர். அவன் மறுத்து விட்டான்.
எனவே நாம் கூறினோம்: ஆதமே! நிச்சயமாக (இபலீஸாகிய) இவன் உமக்கும், உம்முடைய துணைவருக்கும் பகைவனாவான். எனவே நீர் துன்பத்திற்கு ஆளாகாமலிருக்க, அவன் உங்கள் இரு தரப்பினரையும் இத் தோட்டத்திலிருந்து வெளியேற்றி விட வேண்டாம்.
நிச்சயமாக இதில் நீர் பசித்தவராகவும், ஆடையற்றவராகவும் இருக்கலாகாது (என்பது உமக்கு விதிக்கப்பட்டுள்ளது).
மேலும் இதில் நீர் தாகமுடையவராகவும், வெயிலில் காய்பவராகவும் இருக்கலாகாது.
ஆனால் ஷைத்தான் அவரது உள்ளத்தில் தீய எண்ணத்தை உருவாக்கி (இவ்வாறு) கூறினான்: ஆதமே! என்றென்றும் நிலைத்திருக்கும் ஒரு மரத்தையும், ஒருபோதும் அழிவு ஏற்படாத ஓர் ஆட்சியையும் பற்றி நான் உமக்கு அறிவிக்கட்டுமா?
எனவே அவ்விருவரும் அம்மரத்தில் இருந்து சிறிது உண்டனர். இதனால் அவ்விருவரது பலவீனங்கள் அவர்களுக்கு வெளிப்பட்டு விட்டன. அவ்விருவரும் சுவர்க்கத்தின் அலங்காரப் பொருட்களை (அதாவது நற்செயல்களை)த் தம்மீது பொருத்திக் கொள்ளத் தொடங்கினர். ஆதம் தமது இறைவனுக்கு மாறு செய்தார். எனவே அவர் தவறிழைத்தார்.
இதன் பின்னர் அவருடைய இறைவன் அவரைத் தேர்ந்தெடுத்துக் கருணையுடன் அவர் பக்கம் திரும்பி, அவருக்கு நேர்வழியைக் காட்டினான்.
(இறைவன்) கூறினான்: இங்கிருந்து நீங்கள் இரண்டு கூட்டத்தினரும் எல்லோரும் வெளியேறி விடுங்கள். உங்களுள் சிலர், சிலருக்குப் பகைவர்களாக இருக்கின்றீர்கள். எனவே என்னிடமிருந்து நேர்வழி உங்களிடம் வரும்போது எனது நேர்வழியினைப் பின்பற்றுபவர், ஒருபோதும் வழிதவறவும் மாட்டார்; துயருறவும் மாட்டார்.
என்னை நினைவு கூர்வதிலிருந்து விலகி விடுபவருக்கு அவருடைய வாழ்க்கை துன்பமானதாகவே இருக்கும். மறுமை நாளில் நாம் அவரைக் குருடனாக எழுப்புவோம்.
(இதனால்) அவர் கூறுவார்: என் இறைவா! இதற்கு முன்னர் பார்வையுடையவனாக இருந்த என்னை, நீ ஏன் இப்பொழுது குருடனாக எழுப்பினாய்?
(இதற்கு இறைவன்) கூறுவான்: இவ்வாறே உம்மிடம் எம் அடையாளங்கள் வந்தன. நீர் அவற்றைப் புறக்கணித்து விட்டீர். அவ்வாறே இன்று நீரும் புறக்கணிக்கப்படுகிறீர்.
(இறை சட்டங்களின்) வரம்பை மீறுவோருக்கும், தமது இறைவனின் அடையாளங்களில் நம்பிக்கை கொள்ளாதவருக்கும் நாம் இவ்வாறே கூலி வழங்குகிறோம். மறுமைத் தண்டனை மிகக் கடினமானதும், நீண்ட காலம் நிலைத்திருக்கக் கூடியதுமாகும்.
இவர்களுக்கு முன்னிருந்த எத்தனையோ தலைமுறையினர்களை நாம் அழித்திருப்பது இவர்களுக்கு நேர்வழி காட்டவில்லையா? இவர்கள் அவர்களின் வாழ்விடங்களில் நடந்து திரிகின்றனர். அறிவுடையோருக்கு இதில் பல அடையாளங்கள் உள்ளன. ரு7
உமது இறைவனிடமிருந்து ஏற்கனவே வந்துவிட்ட ஒரு வாக்கும், கட்டாயத் தண்டனையும் (வரையறுக்கப்பட்டு) இல்லாமல் இருந்திருக்குமாயின் (இந்தச் சமுதாயங்களுக்குத்) தண்டனை நிரந்தரமானதாகியிருக்கும்.
எனவே இவர்கள் கூறுபவை குறித்து பொறுமையைக் கடைப்பிடிப்பீராக. மேலும் சூரியன் தோன்றுவதற்கு முன்னரும், அது மறைவதற்கு முன்னரும் உமது இறைவனைப் புகழ்ந்து அவனது தூய்மையினை எடுத்துரைப்பீராக. இரவின் பல்வேறு நேரங்களிலும், பகலின் எல்லைகளிலும் அவனது தூய்மையினை எடுத்துரைப்பீராக. இதனால் நீர் (அவனது அருளைப் பெற்று) மகிழ்ச்சியடையலாம்.
அவர்களுள் சில பிரிவினருக்கு நாம் வழங்கியுள்ள, இவ்வுலக வாழ்க்கையின் அலங்காரங்களாகத் தற்காலிகப் பலன் தரும் பொருள்களின் பால் நீர் உமது பார்வையைச் செலுத்தாதீர். அவற்றின் மூலம் நாம் அவர்களைச் சோதிப்பதற்காகவே (அவை அவர்களுக்கு வழங்கப்பட்டுள்ளன). உம்முடைய இறைவனால் வழங்கப்பட்ட உணவு மிகச்சிறந்ததும், நிலைத்திருக்கக் கூடியதுமாகும்.
தொழுதுவருமாறு உம் குடும்பத்தினருக்கு வலியுறுத்திக் கூறிக் கொண்டிருப்பீராக. நீரும் அதில் நிலைத்திருப்பீராக. நாம் உம்மிடம் உணவு கேட்பதில்லை. நாமே உமக்கு உணவு வழங்கிக் கொண்டிருக்கிறோம். மேலும் இறையச்சமுடையோருக்கே நல்ல முடிவு (அமையும்).
அவர் தமது இறைவனிடமிருந்து ஏதாவது அடையாளத்தை நம்மிடம் ஏன் கொண்டு வருவதில்லை என்று அவர்கள் கூறுகின்றனர். முந்தைய வேதங்களில் விளக்கப்பட்டது போன்ற அடையாளங்கள் அவர்களிடம் வரவில்லையா?
நாம் அவர்களை இ(த் தூதரை அனுப்புவ)தற்கு முன்னரே ஏதாவதொரு தண்டனையின் மூலம் அழித்திருந்தால், அவர்கள் இவ்வாறு கூறலாம். " எங்கள் இறைவா! நீ ஏன் ஒரு தூதரை எங்களிடம் அனுப்பவில்லை? (நீ அவ்வாறு செய்திருந்தால்) நாங்கள் இழிவடைந்து அவமானத்திற்குள்ளாவதற்கு முன்னரே நாங்கள் உனது அடையாளங்களைப் பின்பற்றியிருப்போம்".
நீர் கூறுவீராக: ஒவ்வொருவரும் (தமது முடிவை) எதிர்பார்த்துக் கொண்டிருக்கிறார். எனவே நீங்களும் (உங்கள் முடிவை) எதிர்பார்த்துக் கொண்டிருங்கள். நேர்வழியில் செல்வோர் எவர் என்பதையும், நேர்வழியை அடைந்தவர்கள் எவர் என்பதையும், (எவர் அவ்வாறில்லை என்பதையும்) நீங்கள் விரைவிலேயே தெரிந்து கொள்வீர்கள். ரு8
அளவற்ற அருளாளனும், மேன்மேலும் கருணைகாட்டுபவனுமாகிய அல்லாஹ்வின் பெயரால் (ஓதுகின்றேன்).
மக்களுக்கு, அவர்களின் கேள்வி கணக்கு(கேட்கும் நேரம்) நெருங்கி விட்டது. ஆனால் அவர்கள் கவனம் செலுத்தாமல் புறக்கணிக்கின்றனர்.
அவர்களிடம், அவர்களின் இறைவனிடமிருந்து ஞாபகமூட்டும் புதியதொரு போதனை எப்பொழுது வந்தாலும், அவர்கள் (அதனை) ஏளனம் செய்பவர்களாகவே செவியேற்கின்றனர்.
அவர்களின் உள்ளங்கள் கவனமின்மையில் மூழ்கிக் கிடக்கின்றன. அநீதியிழைத்தவர்கள் இரகசியமாக ஆலோசனை செய்(து இவ்வாறு கூறு)கின்றனர்: இவர் உங்களைப் போன்ற ஒரு மனிதரேயாவார். எனவே நீங்கள் கண்டு கொண்டே அவருடைய ஏமாற்றுப் பேச்சுக்களுக்கு ஆளாகி விடுவீர்களா?
(இவற்றைக் கேட்டு முஹம்மது (ஸல்)அவர்கள்) கூறினார்கள்: வானத்திலும், பூமியிலும் பேசப்படுவதை என் இறைவன் அறிகின்றான். அவன் நன்கு கேட்பவனும், நன்கு அறிபவனுமாவான்.
ஆனால் (எதிரிகளாகிய) அவர்கள் கூறினார்கள்: (இவ்வசனங்கள்) சிதறிய கனவுகளாகும். அது மட்டுமன்று, அவர் இதை (தாமாகவே) இட்டுக்கட்டியுள்ளார். இது மட்டுமன்று, அவர் ஒரு கவிஞர். எனவே, முன்னவர்கள் (அடையாளங்களுடன்) அனுப்பப்பட்டது போன்று இவர் ஏதாவது அடையாளத்தை நம்மிடம் கொண்டு வர வேண்டும்1.
இவர்களுக்கு முன்னர் நாம் அழித்து விட்ட ஊரிலுள்ளவர் எவரும் நம்பிக்கை கொண்டதில்லை. அவ்வாறிருக்க இவர்கள் நம்பிக்கை கொள்வார்களா?
உமக்கு முன்னர் ஆண்களையே நாம் அவர்களுக்கு வஹி அறிவித்து (தூதராக) அனுப்பி உள்ளோம். நீங்கள் அறியாதிருந்தால் வேத(ஞான)முடையவர்களிடம் கேட்டுப் பாருங்கள்.
நாம் அத் தூதர்களுக்கு உணவு உண்ணாத உடல்களை வழங்கவில்லை. அவர்கள் மிக நீண்ட காலம்2 வாழ்ந்ததுமில்லை.
பின்னர் அவர்களுக்கு நாம் (நம்) வாக்குறுதியினை நிறைவேற்றினோம். எனவே நாம் அவர்களையும், நாம் நாடியவர்களையும் காப்பாற்றினோம். வரம்பு மீறியவர்களை நாம் அழித்தும் விட்டோம்.
நாம் உங்களுக்கு ஒரு வேதத்தை இறக்கினோம். அதில் உங்களுக்கு நினைவூட்டுதல் உண்டு. நீங்கள் புரிந்து கொள்ள மாட்டீர்களா? ரு1
அநீதியிழைத்த எத்தனையோ ஊர்களை நாம் முழுமையாக அழித்து விட்டோம். அவற்றிற்குப் பிறகு மற்றொரு சமுதாயத்தினரை உருவாக்கினோம்.
(அழிவிற்குள்ளாகவிருந்த) அவர்கள் எம்முடைய தண்டனையை உணர்ந்த பொழுது, அதிலிருந்து (தப்பித்துக் கொள்வதற்காக) ஓடத் தொடங்கினார்கள்.
(அப்பொழுது நாம் கூறினோம்) ஓடாதீர்கள். உங்களிடம் (உங்கள் செயல்கள் குறித்துக்) கணக்கு கேட்பதற்காக, நீங்கள் வாழ்ந்த இன்ப நலன்களின் பக்கமும், உங்கள் வீடுகளின் பக்கமும் திரும்பிச் செல்லுங்கள்.
இதற்கு அவர்கள், அந்தோ! நாங்கள் (வாழ்நாள் முழுவதும்) அநீதி தான் இழைத்துக்  கொண்டிருந்தோம் என்றனர்.
நாம் அவர்களை, அறுவடை செய்யப்பட்டுத் தன் பொழிவுகளை இழந்து விட்ட வயல்களைப் போன்று ஆக்கும் வரை, அவர்கள் அதனையே புலம்பிக் கொண்டிருந்தனர்.
வானத்தையும், பூமியையும், அவ்விரண்டிற்கும் இடையிலுள்ளவற்றையும் வீண் விளையாட்டிற்காக நாம் படைக்கவில்லை.
நாம் ஏதேனும் பொழுது போக்கினை ஏற்படுத்த விரும்பியிருந்தால், அதனை எமக்குப் பக்கத்திலேயே ஏற்படுத்தியிருப்போம்.
அது மட்டுமன்று, நாம் உண்மையைப் பொய்யின் மீது வீசியெறிகின்றோம். அது அதன் தலையை உடைத்து விடுகின்றது. (பொய்யாகிய) அது உடனே வெருண்டோடி விடுகின்றது. (இறைவனைப் பற்றிய) உங்கள் (தவறான) வருணனையின் காரணமாக உங்களுக்கு அழிவு தான் ஏற்படும்.
வானங்களிலும், பூமியிலுமுள்ளவர்கள் யாவரும் அவனுக்கே உரியவர்களாவர். அவனிடமுள்ளவர்கள் அவனை வணங்குவதில் பெருமையடிப்பதுமில்லை; (அதனால்) சோர்வடைவதுமில்லை.
அவர்கள் இரவிலும், பகலிலும் அவனது தூய்மையினை எடுத்துரைத்துக் கொண்டிருப்பார்கள். அவர்கள் அதில் தளர்வதில்லை.
அவர்கள் பூமியிலிருந்து கடவுளர்களை உருவாக்கிக் கொண்டனரா? அவர்கள் (படைப்புகளைப்) படைக்கின்றனரா?
(வானம், பூமியாகிய) அவ்விரண்டிலும் அல்லாஹ்வையன்றி வேறு கடவுளர்கள் இருந்திருப்பின் அவை இரண்டும் பெருங் குழப்பத்திற்கு இரையாகி அழிந்திருக்கும்3. எனவே அரியணைக்குரிய இறைவனாகிய அல்லாஹ் எல்லாக் குறைபாடுகளிலிருந்தும், அவர்கள் கூறுபவற்றிலிருந்தும் தூய்மையானவன்.
அவன் எதனைச் செய்தாலும் அதனைப் பற்றி அவன் எவருக்கும் பதில் சொல்ல வேண்டியதில்லை. ஆனால் அவர்களோ பதில் சொல்லியாக வேண்டும்.
அவர்கள் அவனையன்றி வேறு கடவுளர்களை உருவாக்கிக் கொண்டனரா? நீர் கூறுக: உங்கள் சான்றைக் கொண்டு வாருங்கள். (குர்ஆனாகிய) இது என்னுடனுள்ளவர்களின் சிறப்பிற்குக் காரணமாக விளங்குகின்றது. எனக்கு முன்னுள்ளவர்களின் சிறப்பிற்கும் காரணமாக விளங்குகின்து4. ஆனால் அவர்களுள் பெரும்பாலார் உண்மையினை அறிந்து கொள்வதில்லை. எனவே அதனைப் புறக்கணிக்கின்றனர்.
நாம் உமக்கு முன்னர் எத்தனை தூதர்களை அனுப்பியுள்ளோமோ அவர்களுள் ஒவ்வொருவருக்கும் நிச்சயமாக என்னைத் தவிர வணக்கத்திற்குரியவன் எவனுமில்லை. எனவே நீங்கள் என்னை (மட்டுமே) வணங்குங்கள் என்றே நாம் வஹி அறிவித்தோம்.
அளவற்ற அருளாள(னான  இறைவ)ன் மகனை உருவாக்கிக் கொண்டான் என்று அவர்கள் கூறுகின்றனர். அவன் (எல்லாப் பலவீனங்களிலிருந்தும்) தூய்மையானவன். அது மட்டுமன்று (அவர்கள் எவர்களை இறைவனுடைய மகன்கள் எனக் கூறுகின்றனரோ) அவர்கள் இறைவனுடைய கண்ணியமிக்க அடியார்களாவார்கள்.
அவர்கள் அவனுக்கு முந்தி பேசுவதில்லை. மேலும் அவர்கள் அவனது கட்டளைகளின் படியே செயலாற்றுகின்றனர்.
அவர்களுக்கு முன்னுள்ளவற்றையும், அவர்களுக்கு பின்னுள்ளவற்றையும் அவன் அறிகின்றான். அவன் விரும்பியவருக்கேயன்றி வேறெவருக்காகவும் அவர்கள் பரிந்து பேசுவதில்லை. மேலும் அவர்கள் அவனுக்குப் பயந்து நடுங்கிக் கொண்டிருக்கின்றனர்.
அவர்களுள் எவர், இறைவனையன்றி, நானும் ஒரு கடவுள் தான் எனக் கூறுகின்றனரோ அவருக்கு நாம் நரகத்தைக் கூலியாகக் கொடுப்போம். இவ்வாறே நாம் அநீதியிழைப்பவர்களுக்குக் கூலி கொடுக்கின்றோம். ரு2
வானங்களும், பூமியுமாகிய இரண்டும் இறுக்கமாக மூடப்பட்டிருந்தன. பின்னர் நாம் அவற்றைப் பிரித்து திறந்து விட்டோம்5. தண்ணீரிலிருந்து உயிருள்ள ஒவ்வொரு பொருளையும் உருவாக்கினோம் என்பதனை நிராகரிப்பவர்கள் காணவில்லையா? இவ்வாறிருந்தும் அவர்கள் நம்பிக்கை கொள்ள மாட்டார்களா?
பூமி அவர்களுடன் நிலைகுலைந்து விழாமல், அவர்களைத் தாங்கி நிற்பதற்காக நாம் அதில் மலைகளை அமைத்தோம். அவர்கள் (பல்வேறு இடங்களைச்) சென்றடைவதற்காக நாம் அதில் விரிவான வழிகளையும் அமைத்தோம்.
வானத்தை பாதுகாப்பான கூரையாக ஆக்கினோம். எனினும், அவர்கள் அதன் அடையாளங்களைப் புறக்கணிக்கின்றனர்.
அவனே இரவையும், பகலையும், சூரியனையும், சந்திரனையும் படைத்தான். இவையெல்லாம் தத்தமது சுற்றுப் பாதைகளில் தடையின்றிச் சென்று கொண்டிருக்கின்றன.
உமக்கு முன்னர், எந்த மனிதருக்கும் என்றென்றும் வாழும் (மிக நீண்ட) வாழ்க்கையை நாம் வழங்கியதில்லை. எனவே நீர் மரணித்து, அவர்கள் மட்டும் என்றென்றும் (மிக நீண்ட நாள்) உயிருடன் இருப்பதா?6.
ஒவ்வொருவரும் மரணத்தைச் சுவைக்கக் கூடியவரே. நாம் உங்களை நல்ல நிலையிலும், தீய நிலையிலும் சோதிப்போம். (இறுதியாக) நீங்கள் எம்மிடமே திரும்பக் கொண்டு வரப்படுவீர்கள்.
நிராகரிப்பவர்கள் உம்மைக் கண்டால், உம்மை ஓர் அற்பமாகக்  கருதுகின்றனர். (மேலும் அவர்கள்): இவர் தாம் உங்கள் கடவுளர்களைப் பற்றிக் குறை கூறுகின்றாரா? (என்று கூறுகின்றனர்). ஆனால் அவர்களோ, அளவற்ற அருளாள(னாகிய இறைவ) னை நினைவு கூர்வதை மறுக்கின்றனர்.
மனிதன் அவசரத்தி(ன் தன்மையி)னால் படைக்கப்பட்டுள்ளான். நான் உங்களுக்கு என் அடையாளங்களைக் காட்டுவேன். எனவே நீங்கள் (அதற்காக) அவசரப்படாதீர்கள்.
மேலும் அவர்கள், ' நீங்கள் உண்மையாளர்களாயின், இந்த வாக்குறுதி எப்போது நிறைவேறும்? " என்று வினவுகின்றனர்.
நிராகரிப்பவர்கள் தங்கள் முகங்களை விட்டும், முதுகுகளை விட்டும், நெருப்பை அகற்ற முடியாத அந்த நேரத்தையும், எவரிடமிருந்தும் தங்களுக்கு உதவி கிடைக்காததையும் அறிந்திருந்தால் (இந்த அளவிற்குப் பெருமையடிக்க மாட்டார்கள்).
இல்லை; (அத் தண்டனை) அவர்களிடம் திடீரென்று வந்து, அவர்களைத் திகைப்படையச் செய்து விடும். ஆகவே அவர்கள் அதனைத் தடுத்து நிறுத்துவதற்கு வலிமை பெற மாட்டார்கள். மேலும் அவர்களுக்கு(ச் சிறிதும்) காலக்கெடு அளிக்கப்படமாட்டாது.
உமக்கு முன்னர் தோன்றிய தூதர்களும் ஏளனம் செய்யப்பட்டனர். இதன் விளைவாக, அத்தூதர்களை ஏளனம் செய்தவர்களை அவர்கள் எதனைக் கொண்டு ஏளனம் செய்தனரோ அவையே சூழ்ந்து கொண்டன. ரு3
நீர் கூறுவீராக: இரவு அல்லது பகல் வேளையில், அளவற்ற அருளாளனின் பிடியிலிருந்து உங்களைக் காப்பாற்றுபவர் யார்? ஆயினும், அவர்கள் தங்கள் இறைவனை நினைவு கூர்வதைப் புறக்கணித்துக் கொண்டிருக்கின்றனர்.
நம்முடைய தண்டனையிலிருந்து அவர்களைக் காப்பாற்றும் கடவுளர்கள் அவர்களுக்கு (ஆதரவாக) இருக்கின்றனரா? (பொய்க் கடவுளர்களாகிய) அவர்களால் தங்கள் உயிர்களைக் கூடப் பாதுகாக்க முடியாது. எமக்கு எதிராக எவரும் அவர்களுடன் நட்பு கொள்ளவும் முடியாது.
உண்மையில் நாம் அவர்களுக்கும், அவர்களின் மூதாதையர்களுக்கும் ஒரு நீண்ட காலம் வரை மிகுதியான வசதிகளை வழங்கியிருந்தோம். நாம் அவர்களின் நாட்டை அதன் எல்லா எல்லைகளிலிருந்தும் சிறிதாக்கிக் கொண்டே வருவதை அவர்கள் காண்பதில்லையா?7 இவ்வாறிருக்க, அவர்களால் வெற்றி பெற முடியுமா?
நீர் அவர்களிடம் கூறுக: நான் உங்களை இறையறிவிப்பு மூலமே எச்சரிக்கின்றேன். எச்சரிக்கப்படும் போது செவிடர்களால் அந்தக் கூப்பிடுதலை கேட்க முடியாது.
உம்முடைய இறைவனது தண்டனையின் வெப்பக்காற்று அவர்களைத் தீண்டினால், அவர்கள், ' எங்களுக்கு அழிவு தான். நாங்கள் அநீதியே இழைத்துக்  கொண்டிருந்தோம் ' என்று கட்டாயம் கூறுவர்.
எவருக்கும் சிறிதும் அநீதி இழைக்காமல் இருக்க நாம் மறுமை நாளில் சரியான தராசுகளை ஏற்படுத்துவோம். (ஒரு செயல்) கடுகளவு இருந்தாலும் நாம் அதனைக் கொண்டு வருவோம். கணக்கெடுக்க நாமே போதுமானவனாவோம்.
நாம் மூஸாவுக்கும், ஹாரூனுக்கும் பிரித்தறிவிக்கும் அடையாளத்தையும், ஒளியையும், இறையச்சமுடையவர்களுக்கு ஞாபகமூட்டும் போதனையையும் வழங்கினோம்.
(இறையச்சமுடையவர்களாகிய) அவர்கள் தங்கள் இறைவனுக்கு மறைவாகவும் அஞ்சுவார்கள். தீர்ப்பு வழங்கும் அந்த நேரத்தைக் குறித்தும் அஞ்சுவார்கள்.
(குர்ஆனாகிய) இது அருளுக்குரிய நினைவூட்டுதல் ஆகும். இதனை நாமே இறக்கினோம். இருந்தும்  நீங்கள் இதனை மறுக்கின்றீர்களா? ரு4
நாம் இதற்கு முன்னர், இப்ராஹீமுக்கு, அவருக்கேற்ற நேர்வழியினையும், தகுதியினையும் வழங்கினோம். அவரைப் பற்றி நாம் நன்கு அறிந்திருந்தோம்.
அவர் தம் தந்தையிடமும், தம் சமுதாயத்தினரிடமும் நீங்கள் வணங்கும் இந்த உருவங்கள் என்ன? என்று வினவினார்.
அவர்கள், எங்கள் மூதாதையர்கள் இவற்றை வணங்கிக் கொண்டிருப்பதைக் கண்டோம் என்று கூறினார்கள்.
அவர், அவ்வாறாயின் நீங்களும், உங்கள் மூதாதையர்களும் பகிரங்கமான வழிகேட்டில் இருந்தீர்கள் என்றார்.
அவர்கள், நீர் எங்களிடம் உண்மையைக் கொண்டு வந்துள்ளீரா? அல்லது நீர் எங்களுடன் விளையாடுகிறீரா? என்று கூறினர்.
அவர் கூறினார்: உண்மையிலேயே வானங்களையும், பூமியையும் படைத்த அவற்றின் இறைவனே உங்கள் இறைவன். இதற்கு நான் சாட்சியாக இருக்கின்றேன் என்றார்.
அல்லாஹ் மேல் ஆணையாக! நீங்கள் புறமுதுகு காட்டித் திரும்பிச் செல்லும் போது, நான் உங்கள் சிலைகளுக்கு எதிராக நிச்சயமாக ஒரு திட்டம் வகுப்பேன்.
பின்னர் அவர், அவர்கள் (மீண்டும் ஒரு தடவை) அதனிடம் வருவதற்காக, அவைகளுள் (அச் சிலைகளுள்) பெரியதைத் தவிர, மற்றெல்லாவற்றையும் துண்டு துண்டாக உடைத்து விட்டார்.
இதற்கு அவர்கள் கூறினர்: நம் கடவுளர்களை இவ்வாறு செய்தவர் யார்? நிச்சயமாக இதனைச் செய்தவர் அநீதியிழைப்பவர்களைச் சார்ந்தவராவார்.
(அப்போது மற்றுஞ்சிலர்) கூறினர்: இப்ராஹீம் என்றழைக்கப்படுகின்ற வாலிபர் ஒருவர் (நம் கடவுளர்களாகிய) இவர்களைப் பற்றிக் குறைத்துப் பேசியதை நாங்கள் கேட்டோம்.
(இது கேட்டு, சமுதாயத்தின் தலைவர்கள்) கூறினர்: (அவ்வாறாயின் அவருக்கெதிராக) சாட்சி அளிக்க அவரை மக்களின் கண் முன் அழைத்து வாருங்கள்.
(பின்னர்) அவர்கள் கூறினர். இப்ராஹீமே! நீர் தாம் எங்கள் கடவுளர்களை இவ்வாறு செய்தீரா?
அவர் கூறினார்: நிச்சயமாக ஒருவர்8 இதனைச் செய்துள்ளார். அவர்களுள் ' பெரிய கடவுள்' இதோ இருக்கின்றார். அவரால் பேச முடியுமாயின், அவரிடமே கேட்டுப் பாருங்கள்.
எனவே, அவர்கள் தங்கள் தலைவர்களை நோக்கி9 நிச்சயமாக நீங்கள் தாம் அநீதியிழைப்போர் என்றனர்.
அவர்கள் தலைகுனிவிற்கு ஆளாக்கப்பட்டனர். (அதாவது, பதிலளிக்க இயலாதவர்களாக ஆக்கப்பட்டனர். பின்னர் அவர்கள்) இவர்கள் (இக் கடவுளர்கள்) பேசுவதில்லை என்பதைத் தான் நீர் நன்கு அறிவீரே என்றனர்.
அதற்கு (இப்ராஹீம்) கூறினார்: அவ்வாறாயின் உங்களுக்கு எந்த நன்மையையோ, தீமையையோ செய்ய முடியாத ஒன்றையா, நீங்கள் அல்லாஹ்வை விட்டு விட்டு வணங்குகிறீர்கள்?
உங்கள் மீது அந்தோ பரிதாபம்! அல்லாஹ்வையன்றி நீங்கள் எதனை வணங்குகின்றீர்களோ அவற்றின் மீதும் பரிதாபம். நீங்கள் சிந்தித்துப் பார்ப்பதில்லையா?
(இது கேட்டு கோபமடைந்த அவர்கள்) நீங்கள் எதனையாவது செய்ய நாடினால், இவரை எரித்து உங்கள் கடவுளர்களுக்கு உதவி செய்யுங்கள் என்று கூறினார்.
அப்போது நாம், நெருப்பே! நீ இப்ராஹீமுக்காக குளிர்ந்து சாந்தி நிறைந்ததாகி விடு என்றோம்.
அவர்கள் அவருக்குத் தீது செய்ய விரும்பினார்கள். ஆனால் நாம் அவர்களை பேரிழப்புக்கு ஆளாக்கி விட்டோம்.
நாம் அவரையும், லூத்தையும் காப்பாற்றி, ஒரு நாட்டிற்குக் கொண்டு சென்றோம். அதில் எல்லா மக்களுக்காகவும் அருள் செய்திருந்தோம்.
மேலும் நாம் அவருக்கு இஸ்ஹாக்கையும், பேரராகிய யாகூப்பையும் வழங்கினோம். அவர்களெல்லாரையும் நாம் நல்லவர்களாக ஆக்கினோம்.
நாம் அவர்களை (மக்களின்) தலைவர்களாக ஆக்கினோம். அவர்கள் நமது கட்டளை மூலம் அவர்களுக்கு நேர்வழி காட்டினர். நாம்,  அவர்களுக்கு நற்செயல்களைச் செய்யுமாறும், தொழுகையை நிலைநாட்டுமாறும், ஸக்காத்து கொடுக்குமாறும் வஹியின் மூலம் அறிவித்தோம். அவர்கள் யாவரும் எம்மை வணங்கும் அடியார்களாகவே விளங்கினர்.
நாம் லூத்துக்கு (மக்களிடையே தீர்ப்பு வழங்குவதற்கான) ஞானத்தையும்10, அறிவையும் வழங்கினோம். மிகவும் தீய செயலைச் செய்து வந்த நகரத்திலிருந்து நாம் அவரைக் காப்பாற்றினோம். அ(வருடைய நகரில் வசித்த)வர்கள் கட்டுப்பாட்டை மீறிய, மிகவும் தீய சமுதாயத்தினராக இருந்தனர்.
நாம் அவரை நம் கருணையில் நுழையச் செய்தோம். அவர் எம்முடைய நல்லடியார்களைச் சார்ந்தவராக இருந்தார். ரு5
(இப்ராஹீமுடைய நிகழ்ச்சிக்கு) முன்னர் நூஹ்(எம்மை) அழைத்த போது, நாம் அவருடைய பிரார்த்தனையை ஏற்று நாம் அவரையும், அவரது குடும்பத்தினரையும் பெருந்துன்பத்திலிருந்து காப்பாற்றினோம்.
எம்முடைய அடையாளங்களைப் பொய்ப்படுத்திய அவருடைய சமுதாயத்தினருக்கு எதிராக, நாம் அவருக்கு உதவி செய்தோம். அவர்கள் மிகவும் தீய சமுதாயத்தினராக இருந்தனர். எனவே நாம் அவர்களெல்லாரையும் மூழ்கடித்து விட்டோம்.
மேலும், தாவூதையும், சுலைமானையும் நினைத்துப் பார்ப்பீராக! ஒரு வயலை சமுதாயப் பொதுமக்கள்11 விழுங்கிக் கொண்டிருந்த போது, அவ்விருவரும் அது குறித்துத் தீர்ப்பு வழங்கிக் கொண்டிருக்கும் வேளையில், அவர்களின் தீர்ப்புக்கு நாமே சாட்சியாக இருந்தோம்.
பிரச்சனையின் உண்மையை நாம் சுலைமானுக்குத் தெளிவுபடுத்தினோம். நாம் அவர்கள் எல்லோருக்கும் தீர்ப்பு வழங்குவதற்கான ஞானத்தையும், அறிவையும் வழங்கினோம். மேலும் நாம் மலைவாசிகளையும், பறவைகளையும் தாவூதுடன் பணியாற்ற வைத்தோம். அவர்களெல்லாரும், இறைவனது தூய்மையினை எடுத்துரைத்துக் கொண்டிருந்தனர். இவற்றையெல்லாம் நாமே செய்தோம்.
உங்கள் போரில் உங்களைக் காப்பாற்றுவதற்காக நாம் அவருக்குக் கவச ஆடையினைத் தயாரிக்கக் கற்றுக் கொடுத்தோம். எனவே நீங்கள் நன்றி செலுத்துபவர்களாக இருப்பீர்களா?
நாம் வேகமான காற்றையும், சுலைமானுக்குப் பணியாற்ற வைத்தோம். அது அவரது கட்டளைக்கு ஏற்ப, நாம் அருள் புரிந்த பூமியை நோக்கி வீசியது12. எல்லாவற்றையும் நாம் அறிவோம்.
கலகம் செய்பவர்களுள்13 அவருக்காகக் கடல்களில் முத்துக் குளிப்பவர்களும், இது மட்டுமன்றி வேறு பணி செய்பவர்களும் இருந்தனர். நாம் அவர்களைக் கண்காணிப்பவராக இருந்தோம்.
மேலும் அய்யூப் தம் இறைவனை அழைத்துத் துன்பம் என்னைப் பற்றிக் கொண்டது. இறைவா! நீ கருணை காட்டுபவர்கள் எல்லோரையும் விட, மிக அதிகமாகக் கருணை காட்டுபவனாவாய் எனக் கூறினார்.
எனவே நாம் அவரது வேண்டுதலை ஏற்று, அவருக்கு ஏற்பட்டிருந்த துன்பத்தை அகற்றினோம். அவருக்கு அவருடைய குடும்பத்தினரையும் வழங்கினோம். எம்மிடத்திலிருந்து கருணையாக அவர்களைப் போன்று மேலும் வழங்கினோம். இந்த நிகழ்ச்சியினை, வணங்குபவர்களுக்கு ஓர் அறிவுரையாக ஆக்கினோம்.
மேலும் இஸ்மாயீல், இத்ரீஸ், துல்கிஃப்லு ஆகியவர்களையும் (நினைத்துப் பார்ப்பீராக). இவர்களெல்லாரும் பொறுமையாளர்களாக விளங்கினர்.
நாம் இவர்களெல்லாரையும் எம் கருணையில் நுழையச் செய்தோம். இவர்கள் யாவரும் நல்லவர்களாக விளங்கினர்.
துன்னூன் (ஆகிய யூனுஸ்) கோபத்துடன் சென்ற நேரத்தை(யும் நினைத்துப் பார்ப்பீராக). நம் தீர்ப்பு அவரைப் பிடித்துக் கொள்ளாது என அவர் எண்ணினார். எனவே அவர் துன்ப வேளையில் (நம்மை) அழைத்து, உன்னையன்றி வணக்கத்திற்குரியவன் எவனுமில்லை. நீ தூய்மையானவன்; நிச்சயமாக நான் அநீதியிழைப்பவர்களைச் சார்ந்தவனாக இருந்தேன் என்றார்.
எனவே நாம் அவரது பிரார்த்தனையை ஏற்று, துயரத்திலிருந்து அவரைக் காப்பாற்றினோம். இவ்வாறே நாம் நம்பிக்கை கொண்டவர்களைக் காப்பாற்றி வருகின்றோம்.
ஸக்கரிய்யா தமது இறைவனை அழைத்து: என் இறைவா! என்னைத் தனித்தவனாக விட்டு விடாதிருப்பாயாக. வாரிசாக இருப்பவர்களுள் நீ மிகச்சிறந்தவனாவாய் என்று கூறிய நேரத்தை(யும் நினைவு கூர்வீராக).
நாம் அவரது பிரார்த்தனையை ஏற்று, அவருக்கு யஹ்யாவை வழங்கினோம். அவருடைய மனைவியை அவருக்காக உடல் நலமுள்ளவராக்கினோம். அவர்களெல்லாரும் நல்லவற்றைச் செய்வதில் ஒருவரையொருவர் முந்திக் கொண்டிருந்தனர். நம்பிக்கையுடனும், பயத்துடனும் எம்மை அழைத்தனர். எமக்காகப் பணிவான வாழ்க்கையை நடத்தினர்.
தம் கற்பைக் காப்பாற்றிக் கொண்ட அப்பெண்ணையும் (நினைத்துப் பார்ப்பீராக). நாம் அவருக்கு நமது வஹியை வழங்கி அருள் புரிந்தோம். அவரையும், அவருடைய மகனையும் உலகிற்கு ஓர் அடையாளமாக்கினோம்.
உங்களுடைய இந்தச் சமுதாயத்தினர் ஒரே சமுதாயத்தினராவர். நான் உங்கள் இறைவனாவேன். எனவே நீங்கள் என்னையே வணங்குங்கள்.
(நபிமார்களின் எதிரிகளாகிய) அவர்கள் தங்கள் மார்க்கத்தைத் தங்களுக்குள்ளே துண்டு துண்டாக்கி(த் தங்களுக்கு ஏற்ற பகுதிகளை எடுத்து)க் கொண்டனர்15. (ஆனால்) அவர்கள் யாவரும் எம்மிடமே திரும்பி வரக்கூடியவர்களாவர். ரு6
எனவே நம்பிக்கை கொண்டவராய் இருக்கும் நிலையில், நற்செயல்களைச் செய்வோரின் முயற்சி வீணாவதில்லை. நாம் அதைப் (நற்செயல்களைப்) பதிவு செய்வோம்.
ஏதேனும் ஓர் ஊரை நாம் அழித்து விட்டால், அவ்வூரில் வாழ்ந்து வந்தவர்கள் இவ்வுலகிற்குத் திரும்ப வர மாட்டார்கள் என்பது விதிக்கப்பட்டுள்ளது.
இறுதியில் யாஜூஜும், மாஜூஜும் திறந்து விடப்படும் பொழுது அவர்கள் எல்லாக் குன்றுகளையும், கடல் அலைகளையும் தாண்டி உலகில் பரவி விடுவர்16.
(இறைவனது ) உண்மையான வாக்குறுதி நெருங்கி விடும் போது நிராகரிப்பவர்களின் திறந்த கண்கள் திறந்தவாறே இருந்து விடும்17. (மேலும் அவர்கள் கூறுவார்கள்): எங்கள் மீது பரிதாபமே! நாங்கள் இந்த நாளைக் குறித்து முற்றிலும் கவனமற்றவர்களாகவே இருந்து வந்தோம். அது மட்டுமன்றி, நாங்கள் அநீதியிழைப்பவர்களாக இருந்தோம்.
(அப்போது இவ்வாறு கூறப்படும்): நீங்களும், அல்லாஹ்வையன்றி நீங்கள் வணங்குபவையனைத்தும் நரகத்தின் விறகுகளே18. நீங்களெல்லாரும் அதில் நுழைவீர்கள்.
அவர்கள் உண்மையிலேயே கடவுளர்களாக இருந்திருப்பின், அவர்கள் நரகத்திற்கு வந்திருக்க மாட்டார்கள். அவர்களெல்லாரும் அதில் நீண்ட காலம் வீழ்ந்து கிடப்பார்கள்.
அதில் அவர்களுக்கு அழுகையின் புலம்பல் (மட்டுமே) இருக்கும். அவர்கள் அதில் (வேறெதையும்) கேட்க மாட்டார்கள்.
நன்மை கிடைக்கும் என்ற நற்செய்தியினை ஏற்கனவே எம்மிடமிருந்து பெற்றவர்கள், அதிலிருந்து (நரகத்திலிருந்து) வெகு தொலைவில் விலகியே இருப்பார்கள்.
அவர்கள் அதன் சப்தத்தைக் கூடக் கேட்க மாட்டார்கள். தங்கள் உள்ளம் விரும்பும் நிலையிலே அவர்கள் என்றென்றும் இருப்பர்.
பெருந்துன்பங்கூட அவர்களைக் கவலைக்குள்ளாக்காது. மேலும் மலக்குகள் அவர்களைச் சந்திப்பார்கள். இது உங்களுக்கு வாக்களிக்கப்பட்ட உங்கள் நாளாகும் (என்று அவர்கள் கூறுவார்கள்).
எழுதப்பட்ட பத்திரச் சுருளை சுருட்டிக் கொள்வது போன்று, நாம் வானத்தைச் சுருட்டும் நாளில் முதன்முறை நாம் உங்களைப் படைக்கத் தொடங்கியது போன்று திரும்பவும் அதனைச் செய்வோம்19. இது, நாம் கடமையாகக் கொண்டுள்ள வாக்குறுதியாகும். நிச்சயமாக நாம் அவ்வாறு செய்வோம்.
(தாவூதின்) சங்கீதத்தில், சில அறிவுரைகளைக் கூறியதன் பின்னர் (புனித) பூமிக்கு என்னுடைய நல்லடியார்கள் வாரிசுகளாவார்கள் என்று வரைந்துள்ளோம்.
(இறைவனை) வணங்கும் சமுதாயத்தினருக்கு இ(வ்விஷயத்)தில் ஒரு தூதுச் செய்தி உள்ளது20.
நாம் உம்மை அனைத்து உலகங்களுக்கும் ஓர் அருளாகவே அனுப்பினோம்21.
நீர் கூறுவீராக: உங்கள் இறைவன் ஒருவனே என்று தான் எனக்கு வஹி அறிவிக்கப்பட்டுள்ளது. எனவே நீங்கள் கட்டுப்படுவீர்களா?
அவர்கள் புறக்கணித்து விட்டால், நீர் அவர்களிடம் கூறுவீராக. நான் உங்கள் எல்லோருக்கும் ஒன்றுபோல் எச்சரிக்கை செய்து விட்டேன். உங்களுக்கு வாக்களிக்கப்பட்டது அண்மையில் இருக்கிறதா அல்லது தொலைவில் இருக்கிறதா என்பது எனக்குத் தெரியாது.
இறைவன், நீங்கள் பேச்சில் வெளிப்படுத்துவதையும் அறிகின்றான். நீங்கள் மறைத்து வைப்பதையும் அறிகின்றான்.
அது ஒருவேளை உங்களுக்குச் சோதனையாகவும், குறிப்பிட்ட ஒரு காலம் வரை பயனளிப்பதாகவும் இருக்கலாம் என்பதும் எனக்குத் தெரியாது.
(இந்த இறையறிவிப்பு வந்ததும் இறைத்தூதர்) கூறினார்கள்: என் இறைவா! நீ உண்மைக்கேற்ப தீர்ப்பளிப்பாயாக22. எங்கள் இறைவன் அளவற்ற அருளாளனாவான். (நிராகரிப்பவர்களே!) நீங்கள் கூறுபவற்றிற்கு எதிராக அவனிடமே உதவி கோரப்படுகின்றது. ரு7
அளவற்ற அருளாளனும், மேன்மேலும் கருணைகாட்டுபவனுமாகிய அல்லாஹ்வின் பெயரால் (ஓதுகின்றேன்).
மக்களே! நீங்கள் உங்கள் இறைவனுக்கு அஞ்சி நடந்து கொள்ளுங்கள். ஏனென்றால் (தீர்ப்பு வழங்கும்) அந்த நேரத்தின் பேரதிர்ச்சி1 மிகவும் பயங்கரமானதாகும்.
நீர் அதனைக் காணும் நாளில்2 பாலூட்டும் ஒவ்வொரு தாயும் தான் பால் கொடுக்கும் குழந்தையை மறந்து விடுவாள். கருவுற்ற ஒவ்வொரு பெண்ணும் தன் சுமையைக் களைந்து விடுவாள். நீர் மக்களைக் குடி மயக்கத்தில் இருப்பவர்களைப் போன்று காண்பீர். ஆனால் அவர்களோ குடி மயக்கத்தைக் கொண்டவர்களல்ல. ஆயினும், அல்லாஹ்வின் தண்டனை மிகக் கடினமானது.
மேலும் மக்களுள் சிலர் அல்லாஹ்வைக் குறித்து அறிவு எதுவுமின்றி வாக்குவாதம் செய்கின்றனர். மேலும் (உண்மைக்கெதிராக) கிளர்ச்சியாளரான ஒவ்வொரு ஷைத்தானையும் பின்பற்றுகின்றனர்.
(ஆனால்) அத்தகையவனுடன் நட்பு கொண்டவரையும் அவன் வழி தவறச் செய்து, நரகத் தண்டனையின் பால் கொண்டு செல்வான் என்று அவனைக் குறித்துத் தீர்ப்பளிக்கப்பட்டு விட்டது.
மக்களே! நீங்கள் மீண்டும் எழுப்பப்படுவது குறித்து ஐயத்திற்குள்ளாகியிருந்தால், (நினைவில் கொள்ளுங்கள்) நாம் (நம் ஆற்றலை) உங்களுக்குத் தெளிவாக்க நாம் உங்களை முதலில் மண்ணிலிருந்து படைத்தோம். பின்னர் விந்திலிருந்தும், அதன் பின்னர் (முன்னேற்றத்தை வழங்கி) ஒட்டிக் கொள்ளும் தன்மையினைக் கொண்ட ஒரு நிலையிலிருந்தும், பின்னர் சதைத் துண்டிற்கு நிகரான ஒரு நிலையிலிருந்தும் படைத்தோம். அது குறைவான அல்லது முழுமையான ஒரு சதைத் துண்டின் வடிவமாக இருந்தது. நாம் விரும்புவதனை, குறிப்பிட்ட ஒரு காலம் வரை கருப்பைகளில் தங்கி இருக்கச் செய்கின்றோம். பின்னர் நாம் உங்களை ஒரு குழந்தையின் வடிவில் வெளிப்படுத்துகிறோம். பின்னர் நீங்கள் உங்களுடைய வலிமையினை (வலிமை வாய்ந்த வயதினை) அடைய, உங்களை வளரச் செய்கிறோம். உங்களுள் சிலர் தமது (இயல்பான) வயதையடைந்து மரணமடைகின்றனர். உங்களுள் இன்னுஞ்சிலர் மிக முதிய வயதை அடைகின்றனர். இதனால் அவர்கள் அறிவைப் பெற்றிருந்த பின்னரும், எதுவுமறிவதில்லை. நீர் பூமியை(ச் சில காலங்களில்) வறண்டு, உயிரற்றதாகக் காண்கின்றீர். பின்னர் நாம் அதன் மீது (மழை) நீரை இறக்கும் போது, அது பொலிவு பெற்று, செழுமையடையத் தொடங்குகின்றது. அழகு வாய்ந்த எல்லா வகையான வயல்களையும் அது முளைக்கச் செய்கின்றது.
இதற்குக் காரணம், அல்லாஹ்வே நிலைத்திருப்பவனும், நிலைத்திருக்கச் செய்பவனுமாவான்; மேலும், அவன் உயிரற்றவற்றிற்கு உயிர் கொடுக்கின்றான்; மேலும் அவன் எல்லாவற்றிற்கும் ஆற்றல் பெற்றவனாவான்.
மேலும், (ஒவ்வொன்றிற்கும்) குறிப்பிடப்பட்ட நேரம், கட்டாயம் வந்தே தீரும். இதில் எந்த ஐயமுமில்லை; நிச்சயமாக அல்லாஹ் கல்லறைகளிலுள்ளவர்களை மீண்டும் எழுப்புவான்.
மக்களுள் இன்னுஞ்சிலர் அல்லாஹ்வைப் பற்றி எந்த அறிவும், நேர்வழியும், ஒளிமிக்க வேதமும் இன்றி வாக்குவாதம் செய்கின்றனர்.
அவன், அல்லாஹ்வின் வழியிலிருந்து (மக்களை) வழி தவறச் செய்வதற்காக, கர்வங் கொண்டு திசை திருப்புகிறான். அவனுக்கு இவ்வுலகில் இழிவு உண்டு. மறுமை நாளில் எரிக்கும் தண்டனையை அவனை சுவைக்கச் செய்வோம்.
உன் கைகள் ஏற்கனவே செய்து அனுப்பியுள்ளதே இதற்குக் காரணம் (எனக் கூறப்படும்). மேலும் அல்லாஹ் நிச்சயமாக தன் அடியார்களுக்கு சிறிதும் அநீதி இழைப்பதில்லை. ரு1
அல்லாஹ்வை விளிம்பில் நின்று வணங்கும் சிலரும்  மக்களுள் உள்ளனர். எனவே அவர்களுக்கு ஏதேனும் நன்மை கிடைத்தால், அதனால் அவர்கள் மகிழ்ச்சியடைகிறார்கள். அவர்களுக்கு ஏதேனும் துன்பம் ஏற்பட்டால், அவர்கள் முகம் திருப்பிக் கொள்கிறார்கள். அவர்கள் இம்மையையும், மறுமையையும் இழக்கிறார்கள். இதுவே மிகத் தெளிவான இழப்பாகும்.
அவர்கள் அல்லாஹ்வை விட்டு விட்டு, தங்களுக்குத் தீங்களிக்காததும், தங்களுக்கு பயனளிக்காததுமாகிய ஒன்றினை அழைக்கின்றனர். இது மிகத் தூரமான வழிகேடாகும்.
அவர்களால் அழைக்கப்படுபவன் எத்தகையோன் எனின், அவனின் தீங்கு அவனின் நன்மையை விட மிகவும் நெருங்கியதே. அந்தக் காப்பாளன் மிகக் கெட்டவன். அவனது நண்பர்களும் மிகக் கெட்டவர்களே.
நம்பிக்கை கொண்டு நற்செயல்கள் செய்பவர்களை, அல்லாஹ் நிச்சயமாக கீழே ஆறுகள் ஓடும் தோட்டங்களில் நுழையச் செய்கிறான். நிச்சயமாக அல்லாஹ் தான் விரும்புவதைச் செய்கிறான்.
அவர்களுக்கு (அதாவது நபி பெருமானார்(ஸல்) அவர்களுக்கு) இவ்வுலகிலும், மறு உலகிலும் அல்லாஹ் ஒருபோதும் உதவி செய்ய மாட்டான் என்று எண்ணுபவர் ஒரு கயிற்றை வானம் வரை கொண்டு சென்று (அதன் மீது ஏறி) பின்னர் அதனைத் துண்டித்து விடட்டும்3. இதன் பின்னர் அவரது திட்டம் அவரைக் கோபத்திற்குள்ளாக்கிக் கொண்டிருப்பவற்றை (அதாவது நபிகள் நாயகத்திற்கு இறைவனிடமிருந்து கிடைத்துக் கொண்டிருக்கும் உதவிகளையும், வெற்றிகளையும்) அகற்றுகின்றதாவென்பதை அவர் பார்க்கட்டும்.
இவ்வாறு நாம் இதனை (அதாவது குர்ஆனை) மிகத்தெளிவான அடையாளங்களாக இறக்கினோம். நிச்சயமாக அல்லாஹ், தான் நாடுபவருக்கு நேரான பாதையினைக் காட்டுகின்றான்.
(முஹம்மது (ஸல்) அவர்கள் மீது) நம்பிக்கை கொண்டவர்கள், யூதர்கள், ஸாபிகள், கிறித்தவர்கள், மஜூஸிகள், (இறைவனுக்கு) இணை வைத்தவர்கள் ஆகிய இவர்களுக்கிடையில் நிச்சயமாக அல்லாஹ் மறுமை நாளில் தீர்ப்பு வழங்குவான். நிச்சயமாக அல்லாஹ் ஒவ்வொன்றையும் கண்காணிப்பவனாக இருக்கின்றான்.
(இஸ்லாத்தின் எதிரியாகிய) நீர், வானத்திலுள்ளவர்களும், பூமியிலுள்ளவர்களும், சூரியனும், சந்திரனும், நட்சத்திரங்களும், மலைகளும், மரங்களும், விலங்குகளும், மக்களுள் பெரும்பாலாரும் அல்லாஹ்வுக்கு கட்டுப்பட்டு நடப்பதனைக் காண்பதில்லையா? ஆனால் மக்களில் ஒரு பெரும் பகுதியினர் தண்டனைக்கு உரியவராகி விட்டனர். அல்லாஹ் இழிவுபடுத்துபவருக்குக், கண்ணியமளிப்பவர் எவரும் இல்லை. அல்லாஹ், தான் விரும்புவதைச் செய்கிறான்.
(நம்பிக்கை கொண்டோர், மறுப்போர் ஆகிய) இவ்விரு வகுப்பாரும் தமது இறைவனைக் குறித்து வாக்குவாதம் செய்கின்றனர். எனவே, (இவர்களுள்) நிராகரிப்போருக்கு நெருப்பாலான ஆடைகள் உருவாக்கப்பட்டிருக்கின்றன. அவர்கள் தலைகளில் கொதிநீர் ஊற்றப்படும்.
(கொதிக்கும் நீராகிய) அதனால் அவர்களின் வயிறுகளிலுள்ளவையும், அவர்களின் தோல்களும் வெந்து விடும்.
அவர்களுக்(குத் தண்டனை கொடுப்பதற்) காக இரும்புச் சம்மட்டிகள் உள்ளன.
மிகுந்த வேதனையினால், அவர்கள் அத்தண்டனையிலிருந்து வெளியேற முயலும் போதெல்லாம், அதன் பக்கமே திருப்பி விடப்படுவர். எரியும் தண்டனையைச் சுவைத்துக் கொண்டே இருங்கள் (என்றும் அவர்களிடம் கூறப்படும்). ரு2
நம்பிக்கை கொண்டு நற்செயல்கள் ஆற்றுபவரை, நிச்சயமாக அல்லாஹ் கீழே ஆறுகள் ஓடும் தோட்டங்களில் நுழையச் செய்வான். அங்கு அவர்கள் பொன்னாலும், முத்துக்களாலும் செய்யப்பட்ட வளையல்கள் அணிவிக்கப்படுவர். அங்கு அவர்களுக்குரிய ஆடைகள் பட்டாலானவையாகும்.
மேலும் அவர்கள் தூய சொல்லின் பால் வழிநடத்தப்படுவர்; மேலும் புகழுக்குரிய (இறை) வழியின்பாலும் வழிகாட்டப்படுவர்.
நிராகரிப்பவர்களுக்கும், மேலும் இறைவழியிலிருந்தும், எல்லா மனிதர்களுக்கும் (அதாவது) எங்கு வசிப்பவர்களுக்கும், வெளியிலிருந்து வந்தவர்களுக்கும் பொதுவானதாக நாம் ஏற்படுத்தியுள்ள புனிதப் பள்ளியிலிருந்தும்(பைத்துல்லாஹ்) எவர்கள் மக்களைத் தடுப்பார்களோ அவர்களுக்கும், எவர் கோணலான முறையில் அநீதியிழைப்பாரோ அவர்களுக்கும் நாம் வேதனைக்குரிய ஆக்கினையைச் சுவைக்கச் செய்வோம். ரு3
மேலும் இப்ராஹீமிற்கு அந்த வீட்டின் நிலத்தை ஒதுக்கி; என்னுடன் எதையும் இணை வைக்காதீர். மேலும் எனது வீட்டை, வலம் வருபவர்களுக்காகவும், (தொழுகையில்) நிற்பவர்களுக்காகவும், குனிபவர்களுக்காகவும், சிரம்பணிந்து விழுபவர்களுக்காகவும் தூய்மைப்படுத்துவீராக4. (என்று கூறிய நேரத்தை நினைத்துப் பார்ப்பீராக).
மேலும் மனித இனத்திற்கு ஹஜ் (புனித பயணம்) குறித்துப் பிரகடனப்படுத்துவீராக. அவர்கள் நடந்தும், தொலைதூரப் பாதைகளிலிருந்து வரும் ஒவ்வொரு (நெடும் பயணத்தால்) மெலிந்த ஒட்டகங்களிலும் உம்மிடம் வருவார்கள்.
அதன் நற்பலனை அவர்களுக்காகக் காணவும், அவர்களுக்கு அவன் அளித்துள்ள கால்நடைகள் மீது ஒரு குறிப்பிட்ட நாட்களில் அல்லாஹ்வின் பெயரை நினைவு கூரவும்(அவர்கள் வருவார்கள்). பின்னர், அவற்றிலிருந்து உண்ணுங்கள். மேலும் கஷ்டத்திலிருப்பவர்களுக்கும், வறியவர்களுக்கும் (அதிலிருந்து) உணவளியுங்கள்.
பின்னர் (அவர்கள்) தம் அழுக்குகளை (நீக்கி) சுத்தம் செய்யட்டும். மேலும் தமது ஆணைகளை நிறைவேற்றட்டும். மேலும் புராதன ஆலயத்தை (கஃபத்துல்லாஹ்வை) சுற்றி வரட்டும்.
(இது அல்லாஹ்வின் கட்டளை). அதாவது அல்லாஹ்வினால் புனிதமாக்கப்பட்டவற்றை மதிப்பவருக்கு அ(ச் செயலான)து, அவரது இறைவனிடத்தில் சிறப்புக்குரியது. (நம்பிக்கை கொண்டவர்களே! உண்ணக் கூடாது என குர்ஆனில் உங்களுக்கு) எடுத்துரைக்கப்பட்டவற்றையன்றி, (மற்ற) கால் நடைகள் உங்களுக்கு ஆகுமாக்கப்பட்டுள்ளன. எனவே நீங்கள் சிலை வணக்கமான இணை வைப்பதிலிருந்து தவிர்ந்து கொள்ளுங்கள்; பொய் பேசுவதிலிருந்தும் தவிர்ந்து கொள்ளுங்கள்.
அல்லாஹ்வுக்கு எதையும் இணையாக்காமல், அவனை மட்டும் வணங்குபவர்களாக (இருங்கள்). அல்லாஹ்வுக்கு இணை வைப்பவன் வானத்திலிருந்து விழுந்தவனைப் போல் ஆவான். அவனைப் பறவைகள் பறித்துச் செல்கின்றன. அல்லது காற்று அவனை நெடுந்தொலைவில் வீசி எறிந்து விடுகிறது.
உண்மையில் அல்லாஹ்வின் (புனித) அடையாளங்களை ஒருவர் மதித்தால், நிச்சயமாக அது அவர் உள்ளத்தின் இறை அச்சத்திலிருந்தே (வெளிப்படுவது) ஆகும்.
(குர்பானிகளாகிய) அவற்றிலிருந்து குறப்பிட்ட ஒரு காலம் வரை நீங்கள் பயன்கள் பெறலாம். பின்னர் அவற்றை புராதன இறையாலயத்தில் சேர்ப்பித்து விட வேண்டும்(என்பதை நினைவில் கொள்ளுங்கள்). ரு4
ஒவ்வொரு சமுதாயத்திற்கும், அவர்களுக்கு அளித்துள்ள கால்நடைகள் மீது, அல்லாஹ்வின் பெயர் கூற(ப்பட) நாம் குர்பானியின் ஒரு வழியை ஏற்படுத்தியுள்ளோம். உங்கள் இறைவன் ஒருவனே ஆவான். எனவே அவனுக்கே கட்டுப்படுங்கள். (இறைவனுக்குப்) பணிபவர்களுக்கு நற்செய்தி கூறுவீராக.
அல்லாஹ்வின் பெயர் கூறப்பட்டால், அவர்களின் உள்ளங்கள் அஞ்சி நடுங்குகின்றன. மேலும் தங்களுக்கு ஏற்படும் துன்பங்களைப் பொறுமையுடன் சகித்துக் கொள்வார்கள். மேலும் அவர்கள் தொழுகையை நிலைநாட்டுவார்கள். மேலும் நாம் அவர்களுக்கு வழங்கியதிலிருந்து (நம் வழியில்) செலவு செய்வார்கள்.
நாம் உங்களுக்குக் குர்பானிக்குரிய ஒட்டகங்களையும், அல்லாஹ்வின் புனித அடையாளங்களைச் சார்ந்தவையாக ஆக்கியுள்ளோம். அவற்றில் உங்களுக்கு மிகுந்த நன்மையுள்ளது. எனவே நீங்கள் அவற்றை வரிசைகளாக நிறுத்தி, அவற்றின் மீது இறைவனின் பெயரைக் கூறுங்கள். அவை நிலத்தில் சாய்ந்து விட்டால், அவற்றி(ன் இறைச்சியி) லிருந்து நீங்களும் உண்ணுங்கள். (தமது வறுமையிலும்) போதுமென்ற மனமுடையவருக்கும், (வறுமையினால்) கவலைக்குள்ளாகியிருப்பவருக்கும் உணவளியுங்கள். இவ்வாறு நாம், நீங்கள் நன்றி செலுத்துவதற்காக அப்பிராணிகளை உங்கள் பயனிற்காக உருவாக்கினோம்.
அவற்றின் இறைச்சியும், அவற்றின் இரத்தமும் ஒருபோதும் அல்லாஹ்வைச் சென்றடைவதில்லை. மாறாக, உங்கள் உள்ளங்களிலுள்ள இறையச்சம் தான் அவனைச் சென்றடைகின்றது. அல்லாஹ் உங்களுக்கு நேர்வழியினைக் காட்டியதற்காக, நீங்கள் அவனது பெருமையினை எடுத்துரைக்க இவ்வாறு அவன் அவற்றை உங்களுக்குத் தொண்டு செய்ய வைத்தான். நற்செயல் செய்பவர்களுக்கு நீர் நற்செய்தியினை வழங்குவீராக.
நிச்சயமாக அல்லாஹ் நம்பிக்கை கொண்டவர்களைப் பாதுகாத்துக் கொண்டேயிருப்பான். நிச்சயமாக அல்லாஹ் நம்பிக்கை துரோகிகளையும், நன்றி கெட்டவர்களையும் விரும்புவதில்லை. ரு5
எவர்கள் மீது போர் தொடுக்கப்பட்டதோ, அவர்களுக்குப்(போரிட) அனுமதி வழங்கப்பட்டுள்ளது. ஏனெனில், அவர்கள் மீது அநீதி இழைக்கப்பட்டிருக்கிறது. மேலும் நிச்சயமாக அல்லாஹ் அவர்களுக்கு உதவ ஆற்றல் உள்ளவனாவான்.
'எங்களின் இறைவன் அல்லாஹ்' என்று சொன்னதற்காக மட்டும் அநியாயமாக அவர்களின் வீடுகளிலிருந்து விரட்டப்பட்டவர்களுக்கும், (போரிட அனுமதி வழங்கப்பட்டுள்ளது). மேலும் அல்லாஹ் சில மனிதர்களுக்கு மற்றவர்களைக் கொண்டு பதிலடி கொடுக்க வைக்கவில்லையாயின், கோயில்களும், ஆலயங்களும், மடங்களும், அல்லாஹ்வின் பெயர் அதிகமாக நினைவு கூரப்படும் பள்ளி வாயில்களும் தரைமட்டமாக்கப்பட்டிருக்கும். மேலும் அல்லாஹ் அவனு(டைய மார்க்கத்து)க்கு உதவுபவர்களுக்கு நிச்சயமாக உதவுவான். நிச்சயமாக அல்லாஹ் சக்தி வாய்ந்தவனும், மிகைத்தோனுமாவான்.
(நாட்டைத் துறந்து சென்ற முஸ்லீம்களாகிய) அவர்களுக்கு நாம் உலகில் வலிமையினை வழங்கினால், அவர்கள் தொழுகையினை நிலைநாட்டுவார்கள். ஸக்காத்தும் கொடுப்பார்கள். நல்லவற்றைச் செய்யுமாறு ஏவி, தீயவற்றை தடுப்பார்கள். எல்லாச் செயல்களின் முடிவும் அல்லாஹ்விடம் உள்ளது.
அவர்கள் உம்மைப் பொய்ப்படுத்துகிறார்களென்றால், இவர்களுக்கு முன்னர் நூஹ்வுடைய சமுதாயத்தினரும், ஆது  சமுதாயத்தினரும், ஸமூது சமுதாயத்தினரும், (தங்கள் நபிமார்களைப்) பொய்ப்படுத்தினர்.
இப்ராஹீமின் சமுதாயத்தினரும், லூத்தின் சமுதாயத்தினரும் (அவ்வாறே செய்தனர்).
மதியன் வாசிகளும் (அவ்வாறே செய்தனர்). மூஸாவும் பொய்யாக்கப்பட்டார். ஆகவே நான் நிராகரித்தவர்களுக்கும் சிறிது காலக்கெடு அளித்து, பின்னர் அவர்களைப் பிடித்து விட்டேன். எனவே என்னை நிராகரிப்பது எவ்வளவு பயங்கரமானது (என்பதை உணர்ந்து கொள்ளுங்கள்).
அநீதியிழைத்துக் கொண்டிருந்த நிலையிலுள்ள எத்தனையோ நகரங்களை நாம் அழித்து விட்டோம். அவை தமது கூரைகளின் மீது விழுந்து கிடக்கின்றன.  (எத்தனையோ) கிணறுகள் முற்றிலும் கைவிடப்பட்டுள்ளன. மிக மிக உயர்ந்த (எத்தனையோ) கோட்டைகளும் (அழிந்து போய் விட்டன).
அவர்கள் பூமியில் சுற்றித் திரிந்து பார்ப்பதில்லையா? அவ்வாறாயின், உணர்ந்து கொள்ளக் கூடிய உள்ளங்கள் அவர்களுக்கும் கிடைத்திருக்கும். அல்லது கேட்கக் கூடிய காதுகள் அவர்களுக்கு ஏற்பட்டிருக்கும். உண்மையில் புறக்கண்கள் குருடாக இருப்பதில்லை. மாறாக, நெஞ்சங்களிலுள்ள உள்ளங்களே குருடாக இருக்கின்றன.
அவர்கள் உம்மிடம் தண்டனையை விரைவாகக் கொண்டு வருமாறு அவசரப்படுகின்றனர். அல்லாஹ் ஒருபோதும் தன் வாக்குறுதியினை மீற மாட்டான். உமது இறைவனிடம் ஒரு நாள் என்பது, (சில வேளைகளில்) உங்கள் கணக்கின் படி ஆயிரம் வருடங்கள் போன்றதாகும்.
அநீதியிழைத்துக் கொண்டிருந்த நிலையிலுள்ள எத்தனையோ நகரங்களுக்கு (முதலில்) நான் காலக்கெடு அளித்தேன். பின்னர் நான் அவற்றைப் பிடித்து விட்டேன். என்னிடமே எல்லோரும் திரும்பி வர வேண்டியதுள்ளது. ரு6
நீர் கூறுவீராக: மக்களே! நான் உங்களுக்கு மிகத்தெளிவான எச்சரிக்கையை விடுப்பவனாக இருக்கின்றேன்.
நம்பிக்கை கொண்டு நற்செயல்களையும் செய்பவர்களுக்கு (இறைவனது) மன்னிப்பும், கண்ணியமான உணவும் கிடைக்கும்.
எம்முடைய அடையாளங்கள் குறித்து (எம்மைச்) செயலிழக்கச் செய்ய முயன்றோர் நரகத்திற்குரியவர்களாவர்.
உமக்கு முன்னர் நாம் அனுப்பிய ஒவ்வொரு தூதரும், ஒவ்வொரு நபியும் ஏதாவதொன்றினை விரும்பிய போதெல்லாம்5 அவரது விருப்பத்தின் பாதையில்6 ஷைத்தான் இடையூறுகளை ஏற்படுத்திக் கொண்டு தான் இருந்தான். ஆனால் அல்லாஹ், ஷைத்தான் ஏற்படுத்துவதை அழித்து விடுகிறான். பின்னர் அல்லாஹ் தன் அடையாளங்களை உறுதிப்படுத்துகிறான். அல்லாஹ் நன்கு அறிபவனும், நுட்பமான ஞானம் உள்ளவனுமாவான்.
(இது) ஷைத்தான் (இறைத்தூதர்களின் வழியில்) ஏற்படுத்துபவற்றை உள்ளத்தில் நோய் உடையவர்களுக்கும், கடின உள்ளமுடையவர்களுக்கும் ஒரு சோதனையாக அவன் (அல்லாஹ்) ஆக்குவதற்கேயாகும். நிச்சயமாக அநீதியிழைப்போர் கடுமையாக எதிர்ப்பதில் ஈடுபட்டிருக்கின்றனர்.
மேலும் (குர்ஆனாகிய) அது உமது இறைவனிடமிருந்துள்ள உண்மையேயாகும் என்று அறிவுடையவர்கள் அறிந்து, அதனிடத்து நம்பிக்கை கொண்டு, அவர்களின் உள்ளங்கள் அவனுக்குப் பணிந்து விடுவதற்காகவும் ஆகும். நிச்சயமாக அல்லாஹ், நம்பிக்கை கொண்டவர்களை நேரான வழியில் நடத்திச் செல்பவனாவான்.
(அழிவிற்குரிய) நேரம் நிராகரிப்பாளர்களிடம் திடீரென வரும் வரை அல்லது தனக்குப் பின் எதனையும் விட்டு வைக்காத ஒரு நாளின் தண்டனை அவர்களிடம் வரும் வரை நிராகரிப்பவர்கள் இ(ந்)த(க்குர்ஆ)னைக்  குறித்து ஐயத்திலேயே இருப்பார்கள்.
அந்நாளில் ஆட்சியெல்லாம் அல்லாஹ்விற்கே உரியதாக இருக்கும். அவன் அவர்களுக்கிடையில் தீர்ப்பு வழங்குவான். எனவே நம்பிக்கை கொண்டு, அந்த நம்பிக்கைக்கேற்ப செயல்படுபவர்கள் பேரின்பத் தோட்டங்களில் இருப்பார்கள்.
நிராகரித்து எம் அடையாளங்களைப் பொய்யாக்குபவர்களுக்கு நிச்சயமாக இழிவுபடுத்தும் தண்டனை (விதிக்கப்பட்டு) உள்ளது. ரு7
மேலும் அல்லாஹ்விற்காகத் தங்கள் இல்லங்களைத் துறந்து சென்று, பின்னர் கொல்லப்பட்டு அல்லது இயற்கையாக மரணமடைந்து விடுபவர்களுக்கு அல்லாஹ் மிகச்சிறந்த வெகுமதி வழங்குவான். வெகுமதி வழங்குபவர்களுள் அல்லாஹ்வே மிகச்சிறந்தவனாவான்.
நிச்சயமாக அல்லாஹ் அவர்களை, அவர்கள் விரும்புமிடத்தில் நுழையச் செய்வான். அல்லாஹ் நன்கு அறிபவனும், மிக்க இரக்கம் உடையவனுமாவான்.
இது அவ்வாறேயாகும். தான் துன்புறுத்தப்பட்ட அளவுக்குத் தண்டனையளித்தவன் பின்னர் (அவனது பகைவனால்) தாக்கப்பட்டால், நிச்சயமாக அல்லாஹ் அவனுக்கு உதவி செய்வான். நிச்சயமாக அல்லாஹ் பாவங்களை அழித்து விடுபவனும், மிக்க மன்னிப்பவனுமாவான்.
இதன் காரணமாவது, அல்லாஹ் இரவைப் பகலில் நுழையச் செய்கிறான்; பகலை இரவில் நுழையச் செய்கிறான். நிச்சயமாக அல்லாஹ் நன்கு கேட்பவனும், நன்கு பார்ப்பவனுமாவான்.
அதற்குக் காரணம் இதுவேயாகும்: அல்லாஹ் தானாகவே நிலைத்திருப்பவனும், ஏனைய பொருட்களை நிலைத்திருக்கச் செய்பவனுமாவான். மேலும் அல்லாஹ்வையன்றி அவர்கள் அழைக்கின்றவை அழிந்து விடக் கூடியதாகும். இன்னும் அல்லாஹ்வே மிக்க உயர்ந்தவனும், மிகப்பெரியவனுமாவான்.
அல்லாஹ் வானத்திலிருந்து நீரை இறக்குவதையும், பூமி பசுமையாகி விடுவதையும் நீர் பார்த்ததில்லையா? நிச்சயமாக அல்லாஹ் கிருபையுடையவனும், நன்கு அறிந்தவனுமாவான்.
வானங்களிலும், பூமியிலும் உள்ளவையெல்லாம் அவனுக்கே உரியன. நிச்சயமாக அல்லாஹ் தன்னிறைவு பெற்றவன்;  புகழ்களுக்குரியவன். ரு8
அல்லாஹ் பூமியிலுள்ளவற்றை எந்த ஊதியமுமின்றி உங்களுக்குத் தொண்டு செய்ய வைத்திருப்பதனையும், கப்பல்கள் அவனது கட்டளையினால் கடலில் செல்வதனையும் நீர் பார்த்ததில்லையா? தன் கட்டளையின்றி வானம், பூமியின் மீது விழுந்து விடாதவாறு அவன் அதனைத் தடுத்து வைத்துள்ளான்7. நிச்சயமாக அல்லாஹ் மக்களிடம் மிக்க இரக்கம் காட்டுபவனும், (அவர்களுக்கு) மேன்மேலும் கருணைகாட்டுபவனுமாவான்.
அவனே உங்களுக்கு உயிர் கொடுத்தான். பின்னர் அவன் உங்களுக்கு மரணத்தைக் கொடுப்பான். இதன் பின்னர் மீண்டும் உங்களுக்கு உயிர் கொடுப்பான். நிச்சயமாக மனிதன் மிகவும் நன்றி கெட்டவனாக இருக்கின்றான்.
நாம் ஒவ்வொரு சமுதாயத்தினருக்கும் வணக்கத்திற்குரிய ஒரு முறையினை ஏற்படுத்தினோம். அதற்கேற்ப அவர்கள் நடக்கின்றனர். எனவே இம்முறையினை (இஸ்லாத்தினை)க் குறித்து அவர்கள் உம்முடன் வாக்குவாதம் செய்ய வேண்டாம். (ஏனென்றால் இது இறைவனால் ஏற்படுத்தப்பட்டதாகும்). நீர் (அவர்களை) உமது இறைவன் பால் அழைப்பீராக. ஏனென்றால் நிச்சயமாக நீர் நேரான பாதையில் இருக்கின்றீர்.
அவர்கள் உம்முடன் வாக்குவாதம் செய்தால், நீர் கூறுவீராக: அல்லாஹ் உங்கள் செயல்களை நன்கு அறிபவனாவான்.
நீங்கள் எவற்றில் கருத்து வேற்றுமை கொண்டிருக்கின்றீர்களோ, அவற்றைக் குறித்து மறுமை நாளில் அல்லாஹ் உங்களுக்கு(ம், எனக்கும்) இடையில் தீர்ப்பளிப்பான்.
(அல்லாஹ்வின் தூதர் முஹம்மதே!) வானத்திலும், பூமியிலுமிருப்பவற்றை அல்லாஹ் அறிகின்றான் என்பது உமக்குத் தெரியாதா? இவையெல்லாம் ஒரு நூலில் பதிவு செய்யப்பட்டுள்ளது. இ(வ்வாறு  இவற்றைப் பாதுகாப்பதென்ப)து அல்லாஹ்வுக்கு எளிதேயாகும்.
அவர்கள் அல்லாஹ் அல்லாதவற்றை வணங்குகின்றனர். இதற்கு அவன் எந்தச் சான்றையும் இறக்கவில்லை. மேலும் அவர்களுக்கு இதனைப் பற்றிய எவ்வகையான அறிவும் இல்லை. அநீதியிழைப்பவர்களுக்கு உதவி செய்பவர் எவரும் இல்லை.
அவர்களுக்கு எம்முடைய மிகத்தெளிவான வசனங்கள் படித்துக் காட்டப்பட்டால், நிராகரிப்பவர்களின் முகங்களில் வெறுப்பை(க் காட்டும் அறிகுறிகளை மிகத்தெளிவாக) நீர் காண்கின்றீர். அவர்களுக்கு எம் வசனங்களைப் படித்துக் காட்டிக் கொண்டிருப்பவர்களைத் தாக்க முனைந்து விடுகின்றனர். நீர் கூறுவீராக: நான் உங்களுக்கு இதனை விட மிகக் கொடியதைத் தெரிவிக்கட்டுமா? அது தான் நரகம். அல்லாஹ் அதனை நிராகரிப்பவர்களுக்கு வாக்களித்துள்ளான். அது மிக்க தீய தங்குமிடமாகும். ரு9
மக்களே! உங்களிடம் கூறப்படுவதைக் கவனமாகக் கேளுங்கள். நீங்கள் அல்லாஹ்வையன்றி எவர்களை அழைக்கின்றீர்களோ, அவர்களால் ஓர் ஈயைக் கூடப் படைக்க முடியாது. அதற்காக அவர்களெல்லாம் ஒன்று சேர்ந்தாலுஞ் சரியே. இது மட்டுமன்றி, ஓர் ஈ அவர்களிடமிருந்து ஒரு பொருளைப் பறித்துச் சென்றால், அவர்களால் அதனிடமிருந்து அதனை(க் கூட) விடுவிக்க முடியாது. அழைப்போரும், அழைக்கப்படுவோரும் மிகப் பலவீனமானவர்களேயாவர்.
அவர்கள் அல்லாஹ்வை (அவனது பண்புகளை) கண்ணியப்படுத்த வேண்டியவாறு கண்ணியப்படுத்தவில்லை. நிச்சயமாக அல்லாஹ் மிக்க வலிமையுள்ளவனும், மிகைத்தோனுமாவான்.
அல்லாஹ் வானவர்களிலிருந்தும், மனிதர்களிலிருந்தும் (தன்) தூதர்களைத் தேர்ந்தெடுக்கின்றான். நிச்சயமாக அல்லாஹ் மிகக் கேட்பவனும், நன்கு பார்ப்பவனுமாவான்.
அவர்களுக்கு முன்னாலிருப்பதையும், அவர்களுக்குப் பின்னாலிருப்பதையும் அவன் அறிகின்றான். மேலும் அல்லாஹ்விடமே எல்லாப் பிரச்சினைகளும் திரும்பக் கொண்டு செல்லப்படும்.
நம்பிக்கை கொண்டவர்களே! குனிந்து, சிரம்பணிந்து, உங்கள் இறைவனை வணங்கி நற்செயலைச் செய்யுங்கள். அப்போது தான் நீங்கள் வெற்றி பெறுவீர்கள்.
மேலும் நீங்கள் அல்லாஹ்வின் வழியில் முயல வேண்டிய முறையில் முழுமையாக முயலுங்கள். (ஏனென்றால்) அவனே உங்களைத் தேர்ந்தெடுத்துள்ளான். மார்க்கத்தி(ன் போதனையி)ல் அவன் உங்களுக்கு எந்தக் கஷ்டத்தையும் ஏற்படுத்தவில்லை. (நம்பிக்கை கொண்டவர்களே!) உங்கள் தந்தை இப்ராஹீமின் மார்க்கத்தை(த் தேர்ந்தெடுத்துக் கொள்ளுங்கள். ஏனென்றால்) இத்தூதர் உங்களுக்குச் சாட்சியாக இருக்கவும், நீங்கள் ஏனைய மக்களுக்கு சாட்சியாக இருக்கவும், அவன் உங்களுக்கு இதற்கு முன்னுள்ள (வேதத்)திலும் இ(ந்த வேதத்)திலும் முஸ்லீம்கள் என்று பெயர் சூட்டினான். எனவே நீங்கள் தொழுகையை நிறைவேற்றுங்கள். ஸக்காத்து கொடுங்கள். மேலும் அல்லாஹ்வை உறுதியாகப் பற்றிக் கொள்ளுங்கள். அவனே உங்களின் எசமான்; (அவனே) மிகச்சிறந்த எசமானனும், மிகச்சிறந்த உதவியாளனுமாவான். ரு10
அளவற்ற அருளாளனும், மேன்மேலும் கருணைகாட்டுபவனுமாகிய அல்லாஹ்வின் பெயரால் (ஓதுகின்றேன்).
நம்பிக்கையாளர்கள் நிச்சயமாக வெற்றி பெற்றனர்.
அவர்கள் தங்கள் தொழுகைகளில் பணிவுடன் உள்ளனர்.
மேலும் அவர்கள் வீணானவற்றிலிருந்து விலகியிருக்கின்றனர்.
மேலும் அவர்கள் ஸக்காத்தை(த் தவறாமல்) செலுத்துகின்றனர்.
மேலும் அவர்கள் தங்கள் கற்பைக் காத்துக் கொள்கின்றனர்.
தங்கள் மனைவியர் அல்லது தம் வலக்கரம் சொந்தமாக்கிக் கொண்ட பெண்கள்1 ஆகியோரைத் தவிர ஏனையவரிடமிருந்து (கற்பைக் காத்துக் கொள்கின்றனர்). எனவே அவர்கள் குற்றத்திற்கு உள்ளாகமாட்டார்கள்.
இதற்கப்பால் (வேறொன்றினை) விரும்புவோர் வரம்பு மீறியவர்கள் ஆவார்கள்.
மேலும் அவர்கள் தங்களிடம் (நம்பி) ஒப்படைக்கப்பட்ட பொருள்களையும், தம் உடன்படிக்கைகளையும், பேணிக் காப்பார்கள்.
மேலும் அவர்கள் தங்கள் தொழுகையை (நிறைவேற்றுவதை) தளராமல் காக்கின்றனர்.
இவர்களே அந்த உண்மையான வாரிசுகள்.
அவர்கள் (ஃபிர்தவ்ஸ் ஆகிய) சுவர்க்கத்தை உரிமையாக்கி கொள்பவராவர். அவர்கள் அதில் என்றென்றும் வாழ்வார்கள்.
நிச்சயமாக நாம் மனிதனைக் களிமண்ணின் சத்திலிருந்து படைத்தோம்.
பின்னர் அவனை ஒரு பாதுகாப்பான தங்குமிடத்தில் விந்தாக வைத்தோம்.
இதன் பிறகு அந்த விந்தை ஒட்டுகின்ற ஒரு பொருளாக உருவாக்கினோம். அடுத்து அந்த ஒட்டுகின்ற பொருளை சதைக் கட்டியாக உருவாக்கினோம். பின்னர் அந்த சதைக் கட்டியை எலும்புகளாக உருவாக்கினோம். பிறகு அந்த எலும்புகளுக்குச் சதையை அணிவித்தோம். பின்னர் அதனை மற்றொரு படைப்பாக வளர்ச்சியடையச் செய்தோம். எனவே படைப்போருள் மிகச்சிறந்தவனாகிய அல்லாஹ் மிக்க அருளுக்குரியவனாவான்.
பின்னர் நீங்கள் அதற்குப் பிறகு நிச்சயமாக மரணமடைபவர்களே.
பிறகு மறுமை நாளில் நிச்சயமாக நீங்கள் எழுப்பப்படுவீர்கள்.
நாம் உங்களுக்கு மேல் (பதவிகளுக்காக) ஏழு(ஆத்மீக) வழிகளைப் படைத்துள்ளோம். நாம் (எம்) படைப்பைப் பற்றிக் கவனமற்றவராக இருக்கவில்லை.
மேலும் நாம் வானத்திலிருந்து ஒரு அளவிற்கேற்ப நீரை இறக்கினோம். பின்னர் அதனைப் பூமியில் தங்கச் செய்தோம். நாம் அதனை அகற்றி விடுவதற்கும் ஆற்றல் உடையவராக இருக்கின்றோம்.
பின்னர் நாம் அதனைக் கொண்டு உங்களுக்காகப் பேரீச்ச மரங்களையும், திராட்சைக் கொடிகளையும் கொண்ட தோட்டங்களை உண்டு பண்ணினோம். அவற்றில் உங்களுக்கு மிகுதியான பழங்கள் (படைக்கப்பட்டு) உள்ளன. அவற்றிலிருந்து நீங்கள் உண்ணுகின்றீர்கள்.
ஸீனாய் மலையிலிருந்து உற்பத்தியாகும் மரத்தையும் (உங்களுக்காக நாம் படைத்தோம்). அது உண்போருக்கு நாவுக்கினிய எண்ணெய் தருவதற்கு முளைக்கின்றது2.
மேலும் கால்நடைகளில் உங்களுக்குப் பெரும் படிப்பினையுள்ளது. அவற்றின் வயிறுகளிலுள்ளதிலிருந்து நாம் உங்களைப் பருகச் செய்கிறோம்3. மேலும் அவற்றில் உங்களுக்கு மிகுதியான பயன்கள் இருக்கின்றன. நீங்கள் அவற்றுள் சிலவற்றை உண்ணுகின்றீர்கள்.
நீங்கள் அவற்றின் மீதும் கப்பல்கள் மீதும் சுமந்து செல்லப்படுகின்றீர்கள்.ரு1
நாம் நூஹை அவரது சமுதாயத்தினரிடம் அனுப்பினோம். அவர், என் சமுதாயத்தினரே! நீங்கள் அல்லாஹ்வை வணங்குங்கள். அவனையன்றி வணக்கத்திற்குரியவன் உங்களுக்கு வேறெவனும் இல்லை. நீங்கள் அல்லாஹ்வுக்கு அஞ்சமாட்டீர்களா என்றார்:
இதற்கு அவரது சமுதாயத்தின் நிராகரிப்பாளர்களின் தலைவர்கள் இவ்வாறு கூறினர்: இவர் உங்களைப் போன்ற ஒரு மனிதரே. உங்கள் மீது சிறப்பினைப் பெற அவர் விரும்புகின்றார். அல்லாஹ் (ஒரு தூதரை அனுப்ப) விரும்பினால் வானவர்களை இறக்கி இருப்பான். நாம் நமக்கு முன்னுள்ள மூதாதையர்களிடம் இத்தகு எந்த நிகழ்ச்சியும் நிகழ்ந்ததாகக் கேள்விப் பட்டதில்லை.
இவர் ஒரு பைத்தியம் பிடித்த மனிதரேயாவார். எனவே இவர் (முடிவு) பற்றி சிறிது காலம் பொறுத்திருந்து பாருங்கள்.
(இது கேட்டு நூஹ்) என் இறைவா! இவர்கள் என்னைப் பொய்ப்படுத்துவதனால், நீ எனக்கு உதவி செய்வாயாக என்றார்.
அதற்கு நாம் அவருக்கு இவ்வாறு வஹி அறிவித்தோம்: நீர் எம்முடைய கண்களுக்கு முன்னால் எமது வஹிக்கு ஏற்ப கப்பலைக் கட்டுவீராக. எனவே எமது கட்டளை வந்து, பூமியின் நீரூற்று பெருக்கெடுத்து ஓடும் போது ஒவ்வொரு பிராணியிலிருந்தும் இரு இணைகளையும், உம்முடைய உறவினர்களுள் எவர்களுக்கு எதிராக எம் கட்டளை ஏற்கனவே இறங்கி விட்டதோ அவர்களைத் தவிர ஏனையவர்களையும் அதில் (கப்பலில்) ஏற்றிக் கொள்வீராக. அநீதியிழைத்தவர்கள் குறித்து நீர் என்னிடம் எதுவும் பேசாதிருப்பீராக. ஏனென்றால் நிச்சயமாக அவர்கள் மூழ்கடிக்கப்படுவார்கள்.
மேலும் நீரும், உம்மைச் சார்ந்தவர்களும் அக்கப்பலில் ஒன்றாக அமர்ந்ததும், அநீதியிழைக்கும் சமுதாயத்தினரிடமிருந்து எங்களைக் காப்பாற்றிய அல்லாஹ்வுக்கே எல்லாப் புகழும் என்று கூறுவீராக.
(கப்பலிலிருந்து இறங்கும் நேரத்தில்) என் இறைவா! நீ, என் மீது அதிகமான அருள்கள் இறங்கும் வண்ணம் என்னை இறங்கச் செய்வாயாக. இறங்கச் செய்கின்ற அனைவரிலும் நீ மிகச்சிறந்தவனாவாய் என்றும் கூறுவீராக.
இதில் அதிகமான அடையாளங்கள் உள்ளன. நிச்சயமாக நாம் எப்பொழுதும் (அடியார்களை) சோதிப்பவராவோம்.
அடுத்து, நாம் அவர்களுக்குப் பின்னர் பல சமுதாயங்களைப் படைத்தோம்.
நாம் அவர்களிடம் அவர்களிலிருந்தே ஒருவரை தூதராக அனுப்பினோம். (அவர், அவர்களிடம்) அல்லாஹ்வை வணங்குங்கள். அவனையன்றி வணக்கத்திற்குரியவன் உங்களுக்கு வேறெவனும் இல்லை. எனவே நீங்கள் அல்லாஹ்வுக்கு அஞ்சமாட்டீர்களா? (எனக் கூறினார்). ரு2
அவரது சமுதாயத்தினருள் நிராகரித்தவர்களும் மறுமை(யில் அல்லாஹ்வின்) சந்திப்பைப் பொய்யாக்குபவர்களும், இவ்வுலக வாழ்க்கையில் நாம் பொருள் வசதியினை அளித்திருந்தவர்களும் ஆகிய இவர்களின் தலைவர்கள் (இவ்வாறு) கூறினார்கள்: இவர் உங்களைப் போன்ற ஒரு மனிதரேயாவார். நீங்கள் உண்பதையே அவரும் உண்கின்றார். நீங்கள் குடிப்பதையே அவரும் குடிக்கின்றார்.
உங்களைப் போன்ற ஒரு மனிதருக்கு நீங்கள் கட்டுப்பட்டு நடந்தால், நிச்சயமாக நீங்கள் இழப்புக்கு உரியவராகி விடுவீர்கள்.
நீங்கள் மரணமடைந்து மண்ணாகவும், எலும்புகளாகவும் ஆகி விட்டாலுங் கூட நீங்கள் (மீண்டும் உயிர்ப்பிக்கப்பட்டு) வெளிப்படுத்தப்படுவீர்களென்று அவர் உங்களிடம் வாக்களிக்கின்றாரா?
உங்களிடம் வாக்களிக்கப்படுவது அறிவிற்கு அப்பாற்பட்டதும், உண்மைக்கு நெடுந்தொலைவிலுள்ளதுமாகும்.
நம்முடைய இவ்வுலக வாழ்க்கையினைத் தவிர வேறொரு வாழ்க்கை இல்லை. நாம் மரணிக்கிறோம். நாம் வாழ்கிறோம். நாம் மரணமடைந்ததன் பின்னர் (மீண்டும்) எழுப்பப்படப் போவதில்லை.
அவர் அல்லாஹ் மீது பொய்யைப் புனைந்து கூறும் ஒரு மனிதரேயாவார். நாங்கள் அவரை நம்பப் போவதில்லை.
(இதற்கு) அவர், என் இறைவா! இவர்கள் என்னைப் பொய்ப்படுத்தி விட்டனர். எனவே நீ எனக்கு உதவி செய்வாயாக என்றார்.
(அப்பொழுது இறைவன்) இவர்கள் சிறிது காலத்திற்குள் நிச்சயம் வெட்கத்தில் ஆழ்ந்து விடுவர் என்றான்.
உண்மையிலே  (அறிவிக்கப்பட்டிருந்த) தண்டனையொன்று அவர்களைப் பற்றிக் கொண்டது. நாம் அவர்களைக் குப்பைக் கூளமாக்கி விட்டோம். அநீதி இழைப்பவர்களுக்கு இறைவனின் சாபம் (உண்டாவதாக).
அடுத்து, அவர்களுக்குப் பின்னர் நாம் பல்வேறு சமுதாயங்களை உருவாக்கினோம்.
எந்தச் சமுதாயத்தினராலும் தங்களுக்குக் குறித்த காலத்திலிருந்து விரைந்தோடி(த் தப்பி) விடவும் முடியாது. (அதிலிருந்து) பின் தங்கி(த் தப்பி) விடவும் முடியாது.
பின்னர் நாம் நம்முடைய தூதர்களை ஒருவருக்குப் பின் ஒருவராக அனுப்பிக் கொண்டேயிருந்தோம். ஒரு சமுதாயத்தினரிடம் அவர்களின் தூதர் வந்த போதெல்லாம் அவர்கள் அவரைப் பொய்யாக்கினர். ஆகவே நாம் அவர்களுள் சிலரை, சிலருக்குப் பின்னால் அனுப்பி(அழித்து)க் கொண்டே இருந்தோம். நாம் அவர்களெல்லாரையும் கடந்த காலக் கதைகளாக்கி வைத்து விட்டோம்4.  நம்பிக்கை கொள்ளாதவர்களுக்கு இறைவனின் சாபம் (உண்டாவதாக).
பின்னர் நாம் மூஸாவையும், அவருடைய சகோதரர் ஹாரூனையும் எம்முடைய அடையாளங்களுடனும், மிகத்தெளிவான வெற்றியுடனும் அனுப்பினோம்.
(அதாவது) ஃபிர்அவ்னிடமும், அவன் தலைவர்களிடமும். ஆனால் அவர்கள் கர்வம் கொண்டனர். மேலும் அவர்கள் அகம்பாவம் கொண்டவர்களாய் இருந்தனர்.
பின்னர் அவர்கள் கூறினார்கள்: நம்மைப் போன்ற இரு மனிதரிடமா நாம் நம்பிக்கை கொள்ள வேண்டும்? அவ்விருவரின் சமுதாயத்தினரோ நமக்கு அடிமைகளாக இருக்கின்றனர்.
அவர்கள் அவ்விருவரையும் பொய்யாக்கினர். இதனால் அவர்கள் அழிவிற்குள்ளாக்கப் படுபவர்களைச் சார்ந்தவர்களாகி விட்டனர்.
நாம் மூஸாவுக்கு அவ(ருடைய சமுதாயத்தின)ர்கள் நேர்வழியினைப் பெற வேதத்தை வழங்கினோம்.
நாம், மர்யமுடைய மகனையும், அவருடைய தாயையும் ஓர் அடையாளமாக்கினோம். அவ்விருவருக்கும் தங்குவதற்கேற்றதும், நீரூற்றுக்களைக் கொண்டதுமான ஓர் உயர்ந்த இடத்தில் தஞ்சமளித்தோம்5. ரு3
தூதர்களே! தூய்மையான பொருட்களிலிருந்து உண்ணுங்கள். நற்செயலைச் செய்யுங்கள். நிச்சயமாக நான், நீங்கள் செய்வதை நன்கு அறிபவனாவேன்.
(நபிமார்களாகிய) உங்களுடைய இந்தக் கூட்டத்தினர்6 ஒரே கூட்டத்தினராவீர்கள்7. நான் உங்கள் இறைவன். எனவே உங்கள் கடமைகளை எனக்காகவே செய்யுங்கள்.
ஆனால் (நிராகரிப்பவர்களாகிய) அவர்கள் தங்கள் மதச் சட்டத்தை தங்களுக்குள் பல துண்டுகளாக்கி விட்டனர். ஒவ்வொரு பிரிவினரும் தங்களுக்கென்று (தேர்ந்தெடுத்து) வைத்திருப்பதைக் கொண்டு மகிழ்ச்சியடைகின்றனர்.
எனவே நீர் அவர்களைச் சிறிது காலம் வரை அவர்களது குழப்பத்திலேயே விட்டு விடுவீராக.
நாம் அவர்களுக்குப் பொருளையும், ஆண் மக்களையும் கொண்டு உதவுவதை அவர்களுக்காக
நன்மை செய்வதில் நாம் விரைகின்றோம் என்று அவர்கள் எண்ணுகின்றனரா? அவ்வாறன்று. எனினும் அவர்கள் (உண்மை நிலையினை) உணர்ந்து கொள்வதில்லை.
நிச்சயமாக தங்கள் இறைவனுக்கு அஞ்சி, நடுங்கி வாழ்பவர்களும்,
மேலும் தங்கள் இறைவனின் வசனங்களில் நம்பிக்கை கொண்டிருப்பவர்களும்,
மேலும் தங்கள் இறைவனுக்கு வேறெவரையும் இணையாக்காதவர்களும்,
மேலும் (இறைவனால் ) வழங்கப்பட்ட பொருளை (உரியவர்களுக்கு)க் கொடுத்துக் கொண்டிருப்பவர்களும், தாங்கள், தங்கள் இறைவனிடம் திரும்பிச் செல்பவர்களாக இருக்கின்றோம் என்பது குறித்து உள்ளச்சம் கொண்டிருப்பவர்களும்,
ஆகிய இவர்களே நன்மைகளை விரைந்து செய்கின்றவராவார்கள். மேலும் இவர்கள் அவற்றில் ஒருவரையொருவர் முந்துபவராவார்கள்.
மேலும் நாம் ஒருவனுக்கு அவன் தகுதிக்கு அப்பாற்பட்ட எந்தப் பொறுப்பையும் சுமத்துவதில்லை. முற்றிலும் உண்மையினைக் கூறும் பதிவேடு எம்மிடம் உள்ளது. அவர்களுக்கு எந்த அநீதியும் இழைக்கப்படமாட்டாது.
ஆனால் அவர்களின் உள்ளங்கள் இதனைக் குறித்து முற்றிலும் கவனமற்ற நிலையில் உள்ளன. மேலும் அவர்கள் செய்து கொண்டிருக்கின்ற இன்னும் பல (தீய) செயல்களும் அவர்களிடம் உள்ளன.
இறுதியாக, நாம் அவர்களுள் கவலையற்ற, இன்ப வாழ்க்கை நடத்தியவர்களைத் தண்டனையைக் கொண்டு பிடித்து விட்டால், உடனே அவர்கள் முறையீடுகள் செய்யத் தொடங்கி விடுகின்றனர்.
(அப்போது நாம் அவர்களிடம் இவ்வாறு கூறுவோம்): இன்று நீங்கள் முறையீடுகள் செய்யாதீர்கள். எம்மிடமிருந்து உங்களுக்கு நிச்சயமாக எந்த உதவியும் செய்யப்பட மாட்டாது.
என் வசனங்கள் மெய்யாகவே உங்களுக்குப் படித்துக் காட்டப்பட்டன. ஆனால் நீங்கள் உங்கள் குதிகால்களில் திரும்பிப் கொண்டிருந்தீர்கள்;
அவற்றைப் பொருட்படுத்தாதவர்களாகவும், ஆணவங் கொண்டவர்களாகவும், வீண் பேச்சுக்கள் பேசியவர்களாகவும், (உங்கள் குதிகால்களில் திரும்பிக் கொண்டிருந்தீர்கள்.)
(குர்ஆனாகிய இதில்) கூறப்பட்டிருப்பதைப் பற்றி அவர்கள் சிந்தித்துப் பார்ப்பதில்லையா? அல்லது அவர்களின் முன்னோர்களான மூதாதையர்களுக்குக் கிடைக்காத (வாக்குறுதியான)து அவர்களுக்குக் கிடைத்து விட்டதா?
அல்லது அவர்கள் தங்கள் தூதரை அடையாளம் கண்டு கொள்ளவில்லையா? இதனால் அவரை மறுக்கின்றனரா?
அல்லது அவர்கள் அவருக்குப் பைத்தியம் பிடித்திருக்கிறதென்று கூறுகின்றனரா? அவ்வாறன்று. அவர், அவர்களிடத்து உண்மையினைக் கொண்டு வந்தார். அவர்களுள் பெரும்பாலானவர்கள் அந்த உண்மையினை வெறுக்கின்றனர்.
அந்த உண்மை அவர்களது ஆசைகளைப் பின்பற்றி இருந்தால், வானங்களும், பூமியும், அவற்றிலுள்ளவர்களும் குழப்பத்திற்கு உள்ளாகியிருப்பர். அது மட்டுமன்று, நாம் அவர்களிடம் அவர்களுக்குரிய அறிவுரையினைக் கொண்டு வந்தோம். ஆனால் அவர்கள் தங்களுக்குரிய அறிவுரையினைப் புறக்கணித்துக் கொண்டிருக்கின்றனர்.
அல்லது நீர் அவர்களிடத்து ஏதேனும் கூலி கேட்கின்றீரா? (அவ்வாறன்று. ஏனென்றால்) உமது இறைவனால் வழங்கப்பட்ட பொருள் மிகச்சிறந்ததாகும். மேலும் அவன் உணவளிப்போருள் மிகச்சிறந்தவனாவான்.
நிச்சயமாக, நீர் அவர்களை நேரான வழியில் அழைக்கின்றீர்.
மேலும் மறுமையில் நம்பிக்கை கொள்ளாதவர்கள் அந்த (உண்மையான) வழியிலிருந்து விலகிச் செல்பவர்களாவர்.
நாம் அவர்களிடத்துக் கருணை காட்டி, அவர்களுக்கு ஏற்பட்டிருக்கும் துன்பத்தை அகற்றினால், அவர்கள் தங்கள் வரம்பு மீறுவதில் தடுமாறித் திரிந்தவர்களாகவே நிலைத்திருப்பர்.
நாம் அவர்களைக் கடுமையான தண்டனையால் பிடித்துக் கொள்வோம். அப்படியிருந்தும், அவர்கள் தங்கள் இறைவனுக்குப் பணிவதுமில்லை. மன்றாடிப் பிரார்த்தனை செய்வதுமில்லை.
இறுதியாக நாம் அவர்களுக்குக் கடினமான ஒரு தண்டனையின் வாயிலைத் திறந்து விட்டால் அவர்கள் நம்பிக்கையிழந்தவர்களாகி விடுகின்றனர்.
அவனே உங்களுக்குக் காதுகளையும், கண்களையும், உள்ளங்களையும் படைத்துள்ளான். (ஆனால்) நீங்கள் அறவே நன்றி செலுத்துவதில்லை8.
அவனே உங்களைப் பூமியில் வளரச் செய்தான். மேலும் அவனிடமே நீங்கள் ஒன்று திரட்டப்படுவீர்கள்.
உங்களுக்கு உயிர் கொடுப்பவனும், மரணமடையச் செய்பவனும் அவனேயாவான். இரவு, பகல் மாறி மாறி வருவது அவனுக்குட்பட்டதேயாகும். நீங்கள் உணர்வதில்லையா?
ஆனால் அவர்கள் தங்கள் முன்னோர்கள் கூறியது போன்றே கூறுகின்றனர்.
அவர்கள் கூறினர்: நாம் மரணமடைந்து, மண்ணாகவும், எலும்பாகவும் மாறிவிட்ட பின்னருங் கூட நாம் மீண்டும் எழுப்பப்படுவோமா?
இதற்கு முன்னர் இதே வாக்குறுதி எங்களுக்கும், எங்கள் மூதாதையர்களுக்கும் அளிக்கப்பட்டது. (ஆனால் அவ்வாறொன்றும் நடைபெறவில்லை) இது முன்னோர்களின் கட்டுக்கதைகளேயாகும்.
இந்தப் பூமியும், இதிலுள்ளவையும் எவனுக்குரியவை என்று நீங்கள் அறிந்திருந்தால் கூறுங்கள், எனக் கூறுவீராக.
அல்லாஹ்விற்குரியவை என்று நிச்சயமாக அவர்கள் பதிலளிப்பார்கள். அவ்வாறாயின், நீங்கள் ஏன் அறிவு பெறுவதில்லை என்று நீர் கூறுவீராக.
பின்னர் நீர் அவர்களிடம் ஏழு வானங்களுக்கும், மகத்தான அரியணைக்கும் உரிய இறைவன் எவன் என்று கேட்பீராக.
அவை(யெல்லாம்) அல்லாஹ்விற்குரியவை என்று அவர்கள் உடனே பதிலளிப்பார்கள். அவ்வாறாயின் நீங்கள் அஞ்சமாட்டீர்களா? எனக் கூறுவீராக.
(மேலும்) நீர் கூறுவீராக: எல்லாவற்றின் ஆட்சி எவனது கையில் உள்ளது? அவனே (எல்லோருக்கும்) பாதுகாப்பளிக்கின்றான். ஆனால் அவனுக்கு எதிரில் வேறெவராலும் பாதுகாப்பு அளிக்க முடியாது. நீங்கள் அறிந்திருப்பின் ( உங்களால் அதனைப் புரிந்து கொள்ள முடியும்).
அல்லாஹ்விற்கே(இவையெல்லாம் உரியன) என்று அவர்கள் உடனே கூறுவர். அவ்வாறாயின் நீங்கள் ஏமாற்றப்பட்டு, எங்கு கொண்டு செல்லப்படுகின்றீர்கள் என்று நீர் கூறுவீராக.
உண்மையாகவே நாம் அவர்களிடம் உண்மையினைக் கொண்டு வந்துள்ளோம். ஆனால் நிச்சயமாக அவர்கள் முற்றிலும் பொய்யர்களே.
அல்லாஹ் எவரையும் மகனாக ஆக்கிக் கொள்ளவில்லை. அவனுடன் வேறெந்தக் கடவுளும் இல்லை. அவ்வாறு இருப்பின் ஒவ்வொரு கடவுளும் தான் படைத்தவற்றைத் தனியாகப் பிரித்துக் கொண்டு சென்றிருக்கும். (கடவுள்களாகிய) அவற்றுள் சில, சிலவற்றின் மீது ஆதிக்கம் செலுத்தி இருக்கும். அவர்கள் கூறுபவற்றை விட்டும் அல்லாஹ் தூயவனாவான்.
அவன் மறைவானதையும், வெளிப்படையானதையும்அறிபவனாவான். அவர்கள் இணை வைப்பதிலிருந்து அவன் மிக மிக உயர்ந்தவனாவான். ரு5
நீர் கூறுவீராக: என் இறைவா! அவர்களிடத்து வாக்களிக்கப்படுவதை நீ என் வாழ்நாளிலேயே காண்பிப்பதாயின்,
என் இறைவா! நீ என்னை அநீதியிழைக்கும் சமுதாயத்தினரைச் சார்ந்தவனாக ஆக்கி விடாதிருப்பாயாக9.
நாம் அவர்களுக்கு வாக்களித்துள்ளதை உமக்குக் காட்டுவதற்கு நிச்சயமாக நாம் ஆற்றல் பெற்றவராவோம்10.
நீர் அவர்களின் தீமைகளை மிக்க அழகானவற்றைக் கொண்டு அகற்றுவீராக. அவர்கள் கூறுபவற்றை நாம் நன்கறிவோம்.
மேலும் நீர் கூறுவீராக: என் இறைவா! கிளர்ச்சியாளர்களின் தீங்குகளிலிருந்து நான் உன்னிடம் பாதுகாப்புக் கோருகின்றேன்.
என் இறைவா! அவர்கள் என் முன் வருவதிலிருந்தும் நான் உன்னிடம் பாதுகாப்புக் கோருகின்றேன்.
அவர்களுள் ஒருவருக்கு மரணம் வந்து விட்டால், அவர்(மீண்டும்,மீண்டும் மன்றாடி இவ்வாறு) கூறுவார்: என் இறைவா! என்னைத் திரும்ப அனுப்பி விடு.
நான் விட்டு வந்த இட(மாகிய உலக)த்தில் நற்செயல்களை நான் செய்வதற்காக (என்னைத் திரும்பவும் அங்கு அனுப்பி விடு). அது நடக்கக் கூடியதன்று. நிச்சயமாக அது அவன் பேசும் வெறும் பேச்சாகும். அவர்கள் மீண்டும் எழுப்பப்படும் நாள் வரை அவர்களுக்குப் பின்னால் ஒரு திரையுள்ளது11. (எனவே அவர்கள் உயிர்ப்பிக்கப்பட்டு, உலகிற்கு ஒருபோதும் திரும்ப வரமாட்டார்கள்).
பின்னர் எக்காளம் ஊதப்படும் போது, அந்நாளில் அவர்களுக்கிடையே எந்த உறவும் (தொடர்பும்) இருக்காது. அவர்கள் ஒருவரையொருவர் விசாரிக்கவும் மாட்டார்கள்.
எனவே, எவர்களுடைய எடைகள் கனமாக இருக்கின்றனவோ அவர்களே வெற்றி பெற்றவர்களாவர்.
எவர்களின் எடைகள் குறைவாக இருக்கின்றனவோ அவர்களே தங்களை இழப்பிற்குள்ளாக்கியோர். (அவர்கள்) நீண்ட காலம் நரகத்தில் இருப்பார்கள்.
நெருப்பு அவர்களது முகங்களைப் பொசுக்கும். அவர்கள் அதில் இருள் படிந்தவராக இருப்பார்கள்.
உங்களுக்கு என் வசனங்கள் படித்துக் காட்டப்படவில்லையா? எனினும், நீங்கள் அவற்றைப் பொய்யாக்கிக் கொண்டீர்கள் அல்லவா?
அவர்கள் கூறுவார்கள்: என் இறைவா! எங்கள் துரதிர்ஷ்டம் எங்களை வென்று விட்டது. நாங்கள் வழிதவறிய கூட்டத்தினராக இருந்தோம்.
எங்கள் இறைவா! எங்களை இ(ந்த நரகத்) திலிருந்து வெளியேற்றி விடுவாயாக. இதன் பின்னர் நாங்கள் (அந்தப் பாவங்களின் பால் ) திரும்பினால், நிச்சயமாக நாங்கள் அநீதியிழைப்பவர்களாவோம்.
(இறைவன்) கூறுவான்: நரகத்திற்குச் சென்று விடுங்கள். என்னிடம் பேசாதீர்கள்!
நிச்சயமாக என் அடியார்களுள் இவ்வாறு கூறிய ஒரு பிரிவினர் இருந்தனர்: எங்கள் இறைவா! நாங்கள் நம்பிக்கை கொண்டுள்ளோம். எனவே நீ எங்களை மன்னித்து, எங்களுக்குக் கருணை காட்டுவாயாக! மேலும் நீ கருணை காட்டுபவர்களுள் சிறந்தவனாவாய்.
அவர்கள் (உங்களின் நகைப்பிற்குரிய பொருளாகி) உங்களை என்னை) நினைவு கூர்வதை மறக்கச் செய்யும் வரை நீங்கள் அவர்களை ஏளனத்திற்கு ஆளாக்கினீர்கள். மேலும் நீங்கள் அவர்களைக் கண்டு சிரித்துக் கொண்டே இருந்தீர்கள்.
அவர்கள் பொறுமை காட்டியதனால் இன்று நான் அவர்களுக்கு (ப் பொருத்தமான) நற்பலன் வழங்குவேன். நிச்சயமாக அவர்களே வெற்றி பெற்றவர்களாவர்.
(பின்னர் இறைவன்) நீங்கள் எத்தனை வருடங்கள் பூமியில் இருந்தீர்கள் என்று கேட்பான்.
நாங்கள் ஒரே நாள் அல்லது ஒரு நாளில் சிறிது நேரம் தங்கியிருந்தோம்; கணக்கு வைத்திருப்பவர்களிடம் நீயே கேட்டுப்பார் என்று பதிலளிப்பார்கள்.
(இதற்கு இறைவன்) கூறுவான்: நீங்கள் அறிந்திருப்பின் மிகக் குறைந்த காலமே நீங்கள் தங்கியிருந்தீர்கள்12.
நாம் உங்களை வீணாக (எந்தக் குறிக்கோளுமின்றிப் படைத்தோமென்றும், நீங்கள் எம்மிடம் கொண்டுவரப்பட மாட்டீர்கள் என்றும் நீங்கள் நினைத்திருந்தீர்களோ?
அல்லாஹ் மிகவும் உயர்தகுதியைக் கொண்டவனும், உண்மையான பேரரசனும் ஆவான். அவனையன்றி வணக்கத்திற்குரியவன் வேறு எவனுமில்லை. அவன் கண்ணியமிக்க அரியணைக்குரிய இறைவனாவான்.
எந்தச் சான்றுமில்லாது அல்லாஹ்வுடன் வேறு கடவுளை அழைப்பவரின் கணக்கு அவரது இறைவனிடமுள்ளது. நிச்சயமாக நிராகரிப்பவர்கள் வெற்றி பெற மாட்டார்கள்.
நீர் கூறுவீராக, என் இறைவா! மன்னித்தருள்வாயாக. மேலும் கருணை காட்டுவாயாக, நிச்சயமாக கருணை காட்டுபவர்களில் நீ சிறந்தவனாவாய். ரு6
அளவற்ற அருளாளனும், மேன்மேலும் கருணைகாட்டுபவனுமாகிய அல்லாஹ்வின் பெயரால் (ஓதுகின்றேன்).
(இது) நாம் இறக்கிய ஓர் அதிகாரமாகும். இதன்படி செயலாற்றுவதை நாம் கடமையாக்கியுள்ளோம். நீங்கள் அறிவுரையினை பெற வேண்டுமென்பதற்காக நாம் இதில் எம்முடைய தெளிவான கட்டளைகளை இறக்கியுள்ளோம்.
விபச்சாரம் செய்பவள், விபச்சாரம் செய்பவன் ஆகிய (இருவர் மீதும் அக்குற்றச்சாட்டு நிரூபணமாகி விட்டால்) இருவருள் ஒவ்வொருவருக்கும் நீங்கள் நூறு கசையடி கொடுங்கள். அல்லாஹ்விடத்தும், மறுமை நாளிடத்தும் நீங்கள் நம்பிக்கை கொண்டிருந்தால், அல்லாஹ்வின் கட்டளையை நிறைவேற்றுவதில் அவ்விருவர் தொடர்பாக உங்களுக்கு இரக்கம் ஏற்படக் கூடாது. அவ்விருவருக்கும் உரிய தண்டனையை நம்பிக்கை கொண்டவர்களின் ஒரு கூட்டம் காண வேண்டும்.
விபச்சாரம் செய்பவன், விபச்சாரம் செய்பவளுடன் அல்லது இணை வைப்பவளுடனன்றி வேறெவளுடனும் உடலுறவு கொள்வதில்லை. விபச்சாரம் செய்பவள், விபச்சாரம் செய்பவன் அல்லது இணை வைப்பவனுடனன்றி வேறெவனுடனும் உடலுறவு கொள்வதில்லை1. இது நம்பிக்கை கொண்டவர்களுக்கு தடுக்கப்பட்டுள்ளது.
கற்புள்ள பெண்களைப் பற்றி அவதூறு கூறி, பின்னர் நான்கு சாட்சிகளைக் கொண்டு வராதவர்களுக்கு(த் தண்டனையாக) எண்பது கசையடி கொடுங்கள். (பின்னர்) அவர்களின் சாட்சியினை ஒருபோதும் ஏற்றுக் கொள்ளாதீர்கள். இவர்களே கட்டுப்படாதவர்களாவார்கள்.
அதன் பின்னர் கழிவிரக்கங் கொண்டு சீர்திருந்திக் கொண்டவர்களைத் தவிர. எனவே(இத்தகையவர்களை) நிச்சயமாக அல்லாஹ் மிக்க மன்னிப்பவனும், மேன்மேலும் கருணைகாட்டுபவனுமாவான்.
தங்கள் மனைவிகள் மீது அவதூறு கூறி, தங்களைத் தவிர அவர்களிடம் வேறு சாட்சிகள் இல்லையாயின், அத்தகையவர்களுள் ஒவ்வொருவருக்குமுரிய சாட்சியாவது, தாம் உண்மையுரைப்பவர்களைச் சார்ந்தவரே என்று நான்கு முறை அல்லாஹ்வின் மீது சத்தியம் செய்து சாட்சியம் கூற வேண்டும்.
ஐந்தாவது (சாட்சியத்தில்) தாம் பொய்யுரைப்பவர்களைச் சார்ந்தவராக இருந்தால், தம்மீது இறைவனின் சாபம் உண்டாவதாக( என்று அவன் கூற வேண்டும்).
(தன் கணவரால் அவதூறு கூறப்பட்ட) அவள் நிச்சயமாக அவர் பொய்யுரைப்பவர்களைச் சார்ந்தவரே என்று அல்லாஹ்வின் மீது சத்தியம் செய்து நான்கு முறை கூறுவதன் மூலம் தன்னை விட்டும் அத் தண்டனையை அகற்றிக் கொள்ளலாம்.
ஐந்தாவது (சத்தியம் தன் மீது அவதூறு கூறும் கணவராகிய) அவர் உண்மையுரைப்பவர்களைச் சார்ந்தவராயின், அல்லாஹ்வின் கோபம் தன் மீது உண்டாவதாக (என்று அவள் கூற வேண்டும்).
உங்கள் மீது அல்லாஹ்வின் அருளும், அவனது கருணையும் இல்லாதிருப்பின், மேலும் அல்லாஹ் பேரருளாளனாகவும், மிக்க நுட்பமான ஞானங்களைக் கொண்டனவாகவும் இல்லாதிருப்பின் (நீங்கள் அழிவிற்குள்ளாகியிருப்பீர்கள்). ரு1
ஒரு பெரும் பொய்யைப் புனைந்துரைத்தவர்கள் நிச்சயமாக உங்களைச் சேர்ந்த ஒரு பிரிவினரே. நீங்கள் அதனை உங்களுக்குத் தீயதென்று கருத வேண்டாம். மாறாக அது உங்களுக்கு மிகச்சிறந்ததே (ஏனென்றால் அதனால் உங்களுக்கு நுட்பமான ஞானம் நிறைந்த போதனையொன்று கிடைத்துள்ளது). அவர்களுள் ஒவ்வொருவருக்கும் அவர் செய்த பாவத்தின் அளவுக்குத் தண்டனையுண்டு. மேலும் அவர்களுள் அந்த பாவத்தின் ஒரு பெரும் பங்கினை உடையவருக்கு ஒரு மாபெரும் தண்டனை கிடைக்கும்.
நீங்கள் அதனைச் செவியுற்ற போது நம்பிக்கை கொண்ட ஆண்களும், பெண்களும் தங்கள் சமுதாயத்தினரிடம் நல்லெண்ணங் கொண்டு, இது ஒரு மாபெரும் பொய்யே என்று ஏன் கூறவில்லை?
அவர்கள் அ(ந்த குற்றச்சாட்டை நிரூபிப்ப)தற்கு நான்கு சாட்சியங்களை ஏன் கொண்டு வரவில்லை? எனவே, அவர்கள் சாட்சிகளை கொண்டு வராததனால், அல்லாஹ்வின் பார்வையில் அவர்கள் பொய்யர்களேயாவர்.
இவ்வுலகிலும், மறுமையிலும் உங்கள் மீது அல்லாஹ்வின் அருளும், கருணையும் இல்லாமலிருந்திருப்பின் நீங்கள் ஆர்வத்தோடு ஈடுபட்டிருந்த அச் செயலிற்காக மாபெரும் தண்டனை உங்களுக்குக் கிடைத்திருக்கும்.
உங்களுக்கு அறிவு இல்லாத கூற்றுகளை நாவில் தேடி, வாயால் கூறி(யதற்காக அல்லாஹ் வெறுப்படைந்தான்) நீங்கள் அதை அற்பமானதாக எண்ணினீர்கள். ஆனால் இறைவனின் பார்வையில் அது மிகப் பெரியதாகும்.
நீங்கள் அதனைச் செவியேற்ற போது, இதனைப் பற்றிப் பேசுவது நமக்கேற்றதன்று, (இறைவா!) நீ தூய்மையானவன். இது மாபெரும் அவதூறாகும் என்று நீங்கள் ஏன் கூறவில்லை?
நீங்கள் நம்பிக்கை கொண்டவர்களாயின், ஒருபோதும் இது போன்றதைத் திரும்பச் செய்யக்கூடாது என அல்லாஹ் உங்களுக்கு அறிவுறுத்துகிறான்.
அல்லாஹ் உங்களுக்குத் (தன்) கட்டளைகளை விளக்குகின்றான். அல்லாஹ் நன்கு அறிபவனும், நுட்பமான ஞானமுள்ளவனுமாவான்.
நம்பிக்கை கொண்டவர்களுக்கிடையே தீய நடத்தை பரவி விட வேண்டுமென விரும்புகிறவர்களுக்கு2 நிச்சயமாக இவ்வுலகிலும், மறுமையிலும் மிக்க வேதனையளிக்கக் கூடிய தண்டனையுண்டு. அல்லாஹ் அறிகின்றான். நீங்கள் அறிவதில்லை.
உங்கள் மீது அல்லாஹ்வின் அருளும், அவனது கருணையும் இல்லாமலிருந்திருப்பின், மேலும் அல்லாஹ் மிக்க இரக்கம் காட்டுபவனாகவும், மேலும் மேலும் கருணைகாட்டுபவனாகவும் இல்லாமலிருந்திருப்பின் (நீங்கள் துன்பத்தில் ஆழ்ந்திருப்பீர்கள்). ரு2
நம்பிக்கை கொண்டவர்களே! ஷைத்தானின் அடிச்சுவடுகளைப் பின்பற்றாதீர்கள். ஷைத்தானின் அடிச்சுவடுகளைப் பின்பற்றி நடப்பவரைத் தீய நடத்தைகளையும், வெறுக்கத்தக்கவற்றையும் செய்யுமாறு அவன் ஏவுகின்றான்( என்பதனை அவர் அறிந்து கொள்ள வேண்டும்). அல்லாஹ்வின் அருளும், அவனது கருணையும் இல்லாமலிருந்திருப்பின் உங்களுள் எவரும் ஒருபோதும் தூய்மையடைந்திருக்க மாட்டார். ஆனால் அல்லாஹ், தான் விரும்புபவரைத் தூய்மை ஆக்குகிறான். அல்லாஹ் (வேண்டுதல்களை) மிக அதிகமாகக் கேட்பவனும், நன்கு அறிபவனுமாவான்.
உங்களுள் (ஆன்மீகம், உலகம் இவை இரண்டிலும்) சிறப்பையும், செல்வத்தையும் பெற்றவர்கள், உறவினர்களுக்கும், ஏழைகளுக்கும்,  அல்லாஹ்வின் பாதையில் தங்கள் வீடுகளைத் துறந்து சென்றவர்களுக்கும் கொடுக்காமல் இருக்க முடிவு எடுக்க வேண்டாம். அவர்கள் மன்னித்து பொறுத்துக் கொள்ள வேண்டும். அல்லாஹ் உங்கள் குறைகளை மன்னிப்பதை நீங்கள் விரும்பவில்லையா? அல்லாஹ் மிக்க மன்னிப்பவனும், மேன்மேலும் கருணைகாட்டுபவனுமாவான்.
(தீயவர்களின் தீங்குகளிலிருந்து) கவனமற்றவர்களாகவும், நம்பிக்கையாளர்களாகவும் விளங்கும் கற்புள்ள பெண்கள் பேரில் குற்றம் சுமத்துபவர்கள் இவ்வுலகிலும் மறுமையிலும் சபிக்கப்படுவார்கள். மேலும் அவர்களுக்குப் பெரும் தண்டனையுண்டு.
ஒரு நாளில் அவர்களது நாவுகளும், அவர்களது கைகளும், அவர்களது கால்களும் அவர்கள் செய்து கொண்டிருந்த செயல்களுக்கு எதிராகச் சாட்சி கூறும்.
அந்நாளில் அல்லாஹ் அவர்களுக்குரிய  உண்மையான கூலியை முழுமையாக அவர்களுக்கு அளிப்பான். மேலும் அல்லாஹ்வே தெளிவான உண்மை என்பதனை அவர்கள் அறிந்து கொள்வார்கள்.
கெட்ட பெண்கள், கெட்ட ஆண்களுக்குத் தகுந்தவர் ஆவர். கெட்ட ஆண்கள், கெட்ட பெண்களுக்குத் தகுந்தவர் ஆவர். நல்ல பெண்கள், நல்ல ஆண்களுக்குத் தகுந்தவர் ஆவர். நல்ல ஆண்கள், நல்ல பெண்களுக்குத் தகுந்தவர் ஆவர். இவர்களே (எதிரிகளாகிய) அவர்கள் கூறுபவற்றை விட்டும் தூயவர்களாவர். இவர்களுக்கு மன்னிப்பும், கண்ணியமான உணவுகளும் (விதிக்கப் பெற்று) உள்ளன. ரு3
நம்பிக்கை கொண்டவர்களே! உங்கள் வீடுகளல்லாத மற்ற வீடுகளில் அனுமதி பெற்று, அவற்றிலுள்ளவர்க்கு ஸலாம் கூறாதவரை நுழையாதீர்கள். நீங்கள் (நல்லவற்றைப் பேணுவதில்) கவனமுடையவராக இருப்பதற்கு இதுவே உங்களுக்குச் சிறந்தது.
நீங்கள் அவற்றில் எவரையும் காணவில்லையானால், (அவற்றிற்குரியவர்களிடமிருந்து) உங்களுக்கு அனுமதி கிடைக்கும் வரை அவற்றில் நுழையாதீர்கள். நீங்கள் சென்று விடுங்கள் என்று உங்களிடம் கூறப்பட்டால், திரும்பிச் சென்று விடுங்கள். அது உங்களுக்கு மிகத் தூய்மையானதாகும். நீங்கள் செய்பவற்றை அல்லாஹ் நன்கு அறிகின்றான்.
உங்கள் பொருட்கள் இருக்கும் குடியில்லாத வீடுகளில் நீங்கள் நுழைவது உங்களுக்குக் குற்றமல்ல. நீங்கள் வெளிப்படுத்துவதையும், நீங்கள் மறைத்து வைப்பதையும் அல்லாஹ் அறிகின்றான்.
நீர், நம்பிக்கை கொண்ட ஆண்களிடம் அவர்கள் தங்கள் பார்வைகளைக் கீழ்நோக்கி வைத்திருக்குமாறும், தங்கள் மறைவான உறுப்புகளைப் பாதுகாத்துக் கொள்ளுமாறும் கூறுவீராக. இது அவர்களுக்கு மிகத் தூய்மையானதாகும். நிச்சயமாக அல்லாஹ் அவர்கள் செய்வதனை நன்கு அறிபவனாவான்.
நீர் நம்பிக்கை கொண்ட பெண்களிடம், அவர்கள் தங்கள் பார்வைகளைக் கீழ்நோக்கி வைத்திருக்குமாறும், தங்கள் மறைவான உறுப்புக்களைப் பாதுகாத்துக் கொள்ளுமாறும், தானாகவே வெளிப்படுவதைத் தவிர3 தங்கள் அலங்காரத்தை வெளிப்படுத்தாமலிருக்குமாறும், தங்கள் முந்தானை இடையில் தங்கள் மார்புகளை மறைத்து அணிந்து கொள்ளுமாறும், அவர்கள் தங்கள் கணவர்கள், அல்லது தங்கள் தந்தையர்கள், அல்லது தங்கள் கணவர்களின் தந்தையர்கள் அல்லது தங்கள் ஆண் மக்கள் அல்லது தங்கள் கணவர்களின் ஆண் மக்கள் அல்லது சகோதரர்கள் அல்லது தங்கள் சகோதரர்களின் ஆண் மக்கள் அல்லது தங்கள் சகோதரிகளின் ஆண் மக்கள் அல்லது தங்கள் (இனத்தைச்) சேர்ந்த பெண்கள் அல்லது தங்கள் வலக்கரங்கள் சொந்தமாக்கிக் கொண்டவர்கள் அல்லது பாலுணர்ச்சிக்கு அப்பாற்பட்ட ஆண் ஊழியர்கள் அல்லது பெண்களின் மறைவான உறுப்புக்களைப் பற்றித் தெரியாத சிறுவர்கள் ஆகியவர்களைத் தவிர வேறெவரிடமும் தங்கள் அலங்காரத்தை வெளிப்படுத்தாமலிருக்குமாறும், தங்கள் அலங்காரத்துள் மறைத்து வைத்திருப்பது வெளிப்பட வேண்டுமென்பதற்காகத் தங்கள் கால்களை (நிலத்தில் வேகமாக)த் தட்டி நடக்காமலிருக்குமாறும் கூறுவீராக. நம்பிக்கை கொண்டவர்களே! நீங்கள் யாவரும் வெற்றிபெற வேண்டுமென்றால் அல்லாஹ்வின்பால் திரும்புங்கள்.
உங்களிலுள்ள விதவைகளையும், உங்கள் ஆண் அடிமைகள், பெண் அடிமைகள் ஆகியவர்களுள் நல்லவர்களையும் மணமுடித்துக் கொடுங்கள். அவர்கள் ஏழைகளாக இருந்தால், அல்லாஹ் தன் அருளால் அவர்களைச் செல்வர்களாக்கி வைப்பான். அல்லாஹ் வளமிக்கோனும், நன்கு அறிபவனுமாவான்.
திருமணத்திற்கான வாய்ப்பைப் பெறாதவர்கள், அல்லாஹ் தன் அருளால் அவர்களைச் செல்வர்களாக ஆக்கும் வரைத் தூய்மையினை மேற்கொள்ள வேண்டும். உங்கள் அடிமைகளுள் விடுதலைப் பத்திரத்தை விரும்புகிறவர்களுக்கு நீங்கள் ஏதேனும் நன்மையினைக் கண்டால்4, அவர்களுக்கு (விடுதலைப் பத்திரத்தை) எழுதிக் கொடுத்து விடுங்கள். (அவர்களிடம் போதுமான அளவிற்கு செல்வம் இல்லையாயின்) அல்லாஹ் உங்களுக்கு வழங்கிய செல்வத்திலிருந்து அவர்களுக்குச் சிறிது வழங்(கி விடுதலையடைவதற்கான வாய்ப்பை உண்டாக்) குங்கள். உங்கள் பெண் அடிமைகள் நல்லவர்களாக வாழ விரும்பினால்5, நீங்கள் இவ்வுலக வாழ்விற்குரிய பொருளைத் தேடும் பொருட்டு அவர்களைத் தீய நடத்தைக்கு கட்டாயப்படுத்தாதீர்கள். எவராவது அவர்களைக் கட்டாயப்படுத்தினால், அவர்கள் கட்டாயத்திற்குள்ளாக்கப் பட்டதன் பின்னர் அல்லாஹ் மிக்க மன்னிப்பவனும், பேரருளாளனுமாவான்6.
நாம் உங்களுக்கு மிகத் தெளிவான அடையாளங்களை இறக்கியுள்ளோம். மேலும் உங்களுக்கு முன்னர் வாழ்ந்து சென்றவர்களின் நிலைகளையும், இறையச்சமுடையவர்களுக்கு வேண்டிய அறிவுரைகளையும் இறக்கியுள்ளோம். ரு4
அல்லாஹ் வானங்கள், பூமி ஆகியவற்றின் ஒளியாக விளங்குகின்றான்7. அவனது ஒளி ஒரு மாடத்தைப் போன்றது. அதில் ஒரு விளக்கு உள்ளது8. அந்த விளக்கு ஒரு கண்ணாடிக் குமிழுள் இருக்கிறது. அந்த கண்ணாடிக் குமிழ் ஒளி வீசிக் கொண்டிருக்கும் ஒரு நட்சத்திரத்தைப் போன்றது. அந்த விளக்கு கிழக்கையோ, மேற்கையோ சார்ந்திராத அருளுக்குரிய ஒரு ஒலிவ மரத்தி(ன் எண்ணெயி)னால் எரிக்கப்படுகின்றது9. அதன் எண்ணெய், நெருப்பு அதனைத் தீண்டாவிட்டாலும் ஒளி வீசுகிறது. ஒளி, அது பல ஒளிகளின் ஒளிப்பிழம்பாக இருக்கிறது. அல்லாஹ் தான் நாடுபவர்களைத் தன்  ஒளியின் பால் வழிகாட்டுகின்றான். மேலும் அல்லாஹ் மக்களுக்கு (தேவையான) எடுத்துக்காட்டுகளை(க் கூறி) விளக்குகின்றான். மேலும் அல்லாஹ் எல்லாவற்றையும் நன்கு அறிபவனாவான்.
எந்த வீடுகள் உயர்த்தப்பட வேண்டுமென்றும், அவற்றில் அவனது பெயர் நினைவு கூரப்பட வேண்டுமென்றும் இறைவன் கட்டளையிட்டுள்ளானோ அந்த வீடுகளில் (இந்த விளக்கு) உள்ளது10. அவற்றில் அவனது தூய்மை, காலை நேரங்களிலும், மாலை நேரங்களிலும் எடுத்துரைக்கப்படுகிறது.
(இவ்வாறு நினைவு கூரும்) ஆண்களைக் கொடுக்கல், வாங்கல் தொடர்புகளோ, வணிகத் தொழிலோ  அல்லாஹ்வை நினைவு கூருவதிலிருந்தும், தொழுகையை நிறைவேற்றுவதிலிருந்தும், ஸக்காத்து கொடுப்பதிலிருந்தும் கவனமற்றவர்களாக்குவதில்லை. உள்ளங்களும், கண்களும் கலங்கும் ஒரு நாளைக் குறித்து அவர்கள் அஞ்சுகின்றனர்.
இதன் பயனாக அல்லாஹ் அவர்களுக்கு, அவர்களின் செயல்களுக்குரிய மிகச்சிறந்த கூலி வழங்கி, தன் அருளால் அவர்களுக்கு (ப் பொருட் செல்வத்தையும், குழந்தைச் செல்வத்தையும்) மிகுதியாக வழங்குவான். மேலும் அல்லாஹ் தான் நாடியவருக்கு (வாழ்க்கைப் பொருட்களை) அளவின்றி வழங்குகின்றான்.
நிராகரித்தவர்களின் செயல்கள் பரந்த வெளியில் தென்படும் கானல் நீரைப் போன்றவையாகும். அதனைத் தாகமுள்ள ஒருவன் தண்ணீரென நினைக்கின்றான். அவன் அதன் பக்கம் வரும்போது, அவன் அதனை ஒன்றுமில்லாததாகக் காண்கின்றான். மேலும் அவன் அல்லாஹ்வைக் காண்கிறான். அவன், அவனுக்கு (செயல்களின்) பயனை முழுமையாக வழங்குவான். அல்லாஹ் மிகவிரைவில் கணக்கைத் தீர்ப்பவனாவான்.
அல்லது (அந்த நிராகரிப்பாளர்களுடைய செயல்களின் தன்மை) பரந்த, ஆழிய கடலின் மேல் பரவியிருக்கும் காரிருளைப் போன்றதாகும். அதனை ஓர் அலை மூடுகின்றது. அந்த அலையின் மேல் மற்றோர் அலை எழுகின்றது. இந்த அலையின் மேல் மேகங்கள் உள்ளன. இவை ஒன்றன் மீது ஒன்றாகப் படர்ந்திருக்கும் இருள்களாகும். அவன் தன் கையை வெளியில் எடுக்கும் போது அவனால் அதனைக் காண முடியாது. எவருக்கு அல்லாஹ் ஒளியை அளிப்பதில்லையோ அவருக்கு, எங்கிருந்தும் ஒளி கிடைப்பதில்லை. ரு5.
வானங்களிலும், பூமியிலுள்ளவர்களெல்லாரும், அணிஅணியாய் பறந்து கொண்டிருக்கும் பறவைகளும் அல்லாஹ்வின் தூய்மையை எடுத்துரைப்பதை நீர் காண்பதில்லையா? அவற்றுள் ஒவ்வொன்றும் (தன் முறைப்படி) தனது வணக்கத்தையும், தன்(இறைவனைப்) புகழ்தலையும் தெரிந்திருக்கின்றன. மேலும் அல்லாஹ், அவர்கள் செய்பவற்றை நன்கு அறிகின்றான்.
வானங்கள், பூமி ஆகியவற்றின் ஆட்சி அல்லாஹ்விற்கே உரியது. மேலும் அல்லாஹ்விடமே எல்லோரும் திரும்பச் செல்ல வேண்டியதுள்ளது.
அல்லாஹ் மேகங்களை மெதுவாக ஒட்டிக் கொண்டு வந்து, பின்னர் அவற்றிற்கிடையே இணைப்பை ஏற்படுத்தி, பின்னர் அவற்றை ஒன்றன் மீது ஒன்றாக அடுக்குவதை நீர் காண்பதில்லையா? அதன் பின்னர் அவற்றினுள்ளிருந்து மழை பொழிவதை நீர் காண்கின்றீர். அவன் மேகத்திலிருந்து மலை (போலும்) பொருள்களை வீழ்த்துகின்றான். அவற்றுள் சில ஆலங்கட்டிகளைச் சார்ந்தவை. அவன் தான் நாடுபவர்களை அதனால் தாக்குகின்றான். தான் நாடுபவர்களிலிருந்து அதனைத் தடுத்துக் கொள்கின்றான். அதன் மின்னொளி கண்களை ஏறத்தாழ குருடாக்கி விடுகிறது.
அல்லாஹ் இரவையும், பகலையும் சுழற்றுகிறான். நிச்சயமாக இதில் பார்வையுடையோருக்கு ஒரு படிப்பினை இருக்கிறது.
அல்லாஹ் ஒவ்வொரு உயிரினத்தையும் நீரிலிருந்து படைத்துள்ளான். அவற்றுள் சில, தம் வயிற்றால் ஊர்ந்து செல்கின்றன. இன்னும் சில இரு கால்களால் நடக்கின்றன. மற்றுஞ்சில நான்கு கால்களால் நடக்கின்றன. அல்லாஹ் தான் நாடுவதைப் படைக்கின்றான். நிச்சயமாக அல்லாஹ் எல்லாவற்றிற்கும் ஆற்றல் பெற்றவனாவான்.
நிச்சயமாக நாம் மிகத்தெளிவான அடையாளங்களை இறக்கியுள்ளோம். மேலும் அல்லாஹ் தான் நாடுபவரை நேர்வழியில் நடத்துகின்றான்.
அவர்கள் அல்லாஹ்விடத்தும், இத்தூதரிடத்தும் நாங்கள் நம்பிக்கை கொண்டு கட்டுப்பட்டு நடக்கின்றோம் எனக் கூறுவர். பின்னர் அவர்களுள் ஒரு பிரிவினர் அதன்பிறகு புறக்கணித்து விடுகின்றனர். அத்தகையவர்கள் ஒருபோதும் நம்பிக்கை கொண்டவர்கள் இல்லை.
அல்லாஹ்வின் பாலும், அவனது தூதரின் பாலும் அவர்களுக்கிடையே தீர்ப்பு வழங்குவதற்காக அவர்கள் அழைக்கப்பட்டால், அவர்களுள் ஒரு பிரிவினர் புறக்கணிக்கத் தொடங்கி விடுகின்றனர்.
அவர்களுக்குச் சாதகமாக ஏதேனும் இருந்தால் கட்டுப்பட்டவர்களாய் (விரைவாக) அவரிடம் வருகின்றனர்.
அவர்களது உள்ளங்களில் நோய் இருக்கிறதா? அல்லது அவர்கள் ஐயப்பாடு கொண்டிருக்கின்றனரா? அல்லது அல்லாஹ்வும், அவனது தூதரும் தங்களுக்கு அநீதியிழைத்து விடுவர் என்று அஞ்சுகின்றனரா? அவ்வாறன்று. மாறாக அவர்களே அநீதியிழைப்பவர்களாவார்கள். ரு6
நம்பிக்கை கொண்டவர்கள் அல்லாஹ்வின் பாலும், அவனது தூதரின் பாலும்,  அவர்களுக்கிடையில் தீர்ப்பு வழங்குவதற்காக அழைக்கப்பட்டால், நாங்கள் செவியேற்றோம், கட்டுப்பட்டோம் என்று கூறுவதே அவர்களின் பதிலாக இருந்து வருகிறது. இத்தகையவர்களே வெற்றி பெறுவோராவர்.
அல்லாஹ்வுக்கும், அவனது தூதருக்கும் கட்டுப்பட்டு நடந்து, அல்லாஹ்வுக்கு அஞ்சி (பாதுகாப்பிற்குரிய) கேடயமாக அவனை எடுத்துக் கொள்பவர்கள் வெற்றியடைபவர்களாவர்.
நீர் அவர்களுக்கு கட்டளையிட்டால், உடனே அவர்கள் (வீடுகளிலிருந்து) புறப்பட்டு விடுவதாக அல்லாஹ்வின் மீது உறுதிவாய்ந்த சத்தியங்கள் செய்கின்றனர். நீர் கூறுவீராக: சத்தியங்கள் செய்யாதீர்கள். பொதுவாகக் கட்டுப்பட்டு நடப்பதே போதுமானதாகும்.  நிச்சயமாக அல்லாஹ் நீங்கள் செய்வதை நன்கு தெரிந்து கொள்பவனாவான்.
அல்லாஹ்வுக்கும் கட்டுப்பட்டு நடங்கள். இத்தூதருக்கும் கட்டுப்பட்டு நடங்கள் என்று நீர் கூறுவீராக. எனவே நீங்கள் புறக்கணித்து விட்டால் அ(த் தூது) வரிடம் ஒப்படைக்கப்பட்டதற்கே அவர் பொறுப்பாளராவர். உங்களிடம் ஒப்படைக்கப்பட்டதற்கு நீங்கள் பொறுப்பாளர்களாவீர்கள். நீங்கள் அவருக்குக் கட்டுப்பட்டு நடந்தால் நீங்கள் நேர்வழியினைப் பெறுவீர்கள். மேலும் இத் தூதரின் பொறுப்பு தூதுச் செய்தியினைத் தெளிவாக எடுத்துரைப்பது மட்டுமேயாகும்.
அல்லாஹ் உங்களுள் நம்பிக்கை கொண்டு நற்செயலாற்றுபவர்களை, அவர்களின் முன்னோர்களை கலீஃபாவாக (தலைவராக) ஆக்கியது போன்று11 இப்பூமியில் கலீஃபாவாக ஆக்குவதாகவும்12, அவன் அவர்களுக்காக விரும்பிய அவர்களின் மார்க்கத்தை அவர்களுக்கு உறுதிப்படுத்துவதாகவும், அவன், அவர்களுக்கு அவர்களது அச்சத்திற்குப் பிறகு, அதற்குப் பதிலாக அமைதியினை வழங்குவதாகவும் அவர்களிடம் வாக்குறுதி அளித்துள்ளான். அவர்கள் என்னை வணங்குவார்கள். எதனையும் எனக்கு இணையாக்க மாட்டார்கள். இதன் பின்னரும் நிராகரிப்பவர்கள் கட்டுப்படாதவர்களாவார்கள்.
நீங்கள் தொழுகையை நிறைவேற்றுங்கள். மேலும் ஸக்காத்துக் கொடுங்கள். இத் தூதருக்குக் கட்டுப்பட்டு நடங்கள். அப்போது தான் உங்கள் மீது கருணை காட்டப்படும்.
(செவியேற்பவரே!) நிராகரிப்பவர்கள் (தங்கள் சதித்திட்டங்களால்) இப்பூமியில் எம்மை செயலிழக்கச் செய்வர் என்று நீர் ஒரு போதும் கருத வேண்டாம். அவர்களின் தங்குமிடம் நரகமேயாகும். அது மிகத் தீய தங்குமிடமாகும். ரு7
நம்பிக்கை கொண்டவர்களே! உங்கள் வலக்கரங்கள் சொந்தமாக்கிக் கொண்டவர்களும், உங்களுள் பருவம் அடையாதவர்களும் மூன்று நேரங்களில் உங்களிடம் அனுமதி பெற்று உள்ளே வர வேண்டும். அதாவது ஃபஜ்ர் தொழுகைக்கு முன்னும், நடுப்பகலில் நீங்கள் உங்கள் ஆடைகளைக் களைந்திருக்கும் நேரத்திலும், இஷா தொழுகைக்குப் பின்னரும் ஆகும். இவை நீங்கள் மறைவாக இருக்கும் மூன்று நேரங்களாகும். இவையல்லாத மற்ற நேரங்களில் (உள்ளே சென்று வருவதனால்) உங்கள் மீதோ, அவர்கள் மீதோ குற்றமில்லை. ஏனென்றால் உங்களுள் சிலர், சிலரிடம் பெரும்பாலும் (அவசியத்திற்காக) வந்து செல்பவர்களாயுள்ளனர். இவ்வாறு அல்லாஹ் தன் கட்டளைகளை உங்களுக்குத் தெளிவாக விளக்குகின்றான். அல்லாஹ் நன்கு அறிபவனும், நுட்பமான ஞானமுள்ளவனுமாவான்.
உங்கள் குழந்தைகள் பருவமடைந்து விட்டால், அவர்களும் தங்களுக்கு முன்னுள்ள(பெரிய)வர்கள் அனுமதி பெற்றது போன்று அனுமதி பெற வேண்டும். இவ்வாறு அல்லாஹ் தன் கட்டளைகளை உங்களுக்குத் தெளிவாக விளக்குகின்றான். அல்லாஹ் நன்கு அறிபவனும், நுட்பமான ஞானமுள்ளவனுமாவான்.
திருமணம் செய்யும் தகுதியை இழந்த வயது முதிர்ந்த பெண்கள் அலங்காரத்தை வெளிப்படுத்தாத முறையில் தங்கள் மேலாடைகளைக் களைந்து வைத்திருப்பது அவர்கள் பேரில் குற்றமன்று. ஆயினும் அவர்கள் (அதனைக் கூடத்) தவிர்த்து கொள்வது அவர்களுக்குச் சிறந்ததாகும். அல்லாஹ் நன்கு கேட்பவனும், நன்கு அறிபவனுமாவான்.
குருடன், முடவன், நோயாளி ஆகியவர்கள் மீதும், உங்களில் எவர் மீதும், உங்கள் வீடுகளிலோ, உங்கள் தந்தையர்களின் வீடுகளிலோ, அல்லது உங்கள் தாயார்களின் வீடுகளிலோ, உங்கள் சகோதரர்களின் வீடுகளிலோ, உங்கள் சகோதரிகளின் வீடுகளிலோ,  உங்கள் தந்தையின் சகோதரர்களின் வீடுகளிலோ, உங்கள் தந்தையின் சகோதரிகளின் வீடுகளிலோ, உங்கள் தாயின் சகோதரர்களின் வீடுகளிலோ, உங்கள் தாயின் சகோதரிகளின் வீடுகளிலோ, (பராமரிப்பிற்காக) சாவி உங்கள் வசமிருக்கும் உங்கள் நண்பர்களின் வீடுகளிலோ உண்பது குற்றமன்று13. (இவ்வாறே) நீங்கள் யாவரும் ஒன்றாகவோ, தனித்தனியாகவோ உண்பதும் உங்கள் பேரில் குற்றமன்று. நீங்கள் வீடுகளில் நுழையும் போது உங்கள் உறவினர்களுக்கும், நண்பர்களுக்கும் ஸலாம் கூறிக் கொள்ளுங்கள். இது அல்லாஹ்விடமிருந்துள்ள ஒரு பெரும் அருளிற்குரியதும், தூய்மையானதுமாகிய வாழ்த்தாகும். நீங்கள் அறிந்து கொள்வதற்காக இவ்வாறு அல்லாஹ் தன் கட்டளைகளை உங்களுக்குத் தெளிவாக விளக்குகின்றான். ரு8
அல்லாஹ்விடத்தும், அவனது தூதரிடத்தும் நம்பிக்கை கொண்டவர்களே உண்மையிலேயே நம்பிக்கை கொண்டவர்களாவர். மேலும் அவர்கள் சமுதாய முக்கியத்துவம் வாய்ந்த ஒன்றிற்காக அவரோடு இருக்கும் போது, அவரிடம் அனுமதி பெறாமல் எழுந்து செல்ல மாட்டார்கள். உம்மிடம் அனுமதி பெற்றுச் செல்பவர்களே அல்லாஹ்விடத்தும், அவனது தூதரிடத்தும் நம்பிக்கை கொண்டிருப்பவர்களாவர். எனவே அவர்கள் தங்களுடைய ஏதாவதொரு (முக்கிய) பணிக்காக உம்மிடம் அனுமதி கோரினால் அவர்களுள் நீர் விரும்பியவர்களுக்கு அனுமதி வழங்கி விட்டு, அவர்களுக்காக அல்லாஹ்விடம் மன்னிப்புக் கோருவீராக. நிச்சயமாக அல்லாஹ் மிக்க மன்னிப்பவனும், மேன்மேலும் கருணை காட்டுபவனுமாவான்.
நம்பிக்கை கொண்டவர்களே! உங்களுள் ஒருவரை இத்தூதர் அழைப்பது, உங்களுள் ஒருவர் மற்றவரை அழைப்பது போன்றேயாகும் எனக் கருதாதீர்கள். (ஆலோசனை மன்றத்திலிருந்து) உங்களுள் மறைவாக நழுவி விடுபவர்களை நிச்சயமாக அல்லாஹ் அறிகின்றான். எனவே இ(த் தூது)வருடைய கட்டளைக்கு மாற்றம் செய்பவர்கள் (இறைவனிடமிருந்து) ஏதேனும் துன்பம் தங்களுக்கு நேர்ந்து விடுமோ அல்லது துன்புறுத்தும் தண்டனை தங்களுக்கு வந்து விடுமோ என்று அஞ்ச  வேண்டும்.
(கவனமாகக்) கேளுங்கள். வானங்களிலும், பூமியிலுமிருப்பவை அல்லாஹ்விற்குரியனவே. நிச்சயமாக அவன் உங்கள் (செயல்களின்) நிலையினை நன்கு அறிகின்றான். அவர்கள் அவனிடத்துத் திரும்பக் கொண்டு செல்லப்படும் நாளில் அவன், அவர்களுக்கு அவர்களது செயல்களைப் பற்றி அறிவிப்பான். அல்லாஹ் எல்லாவற்றையும் நன்கு அறிபவனாவான். ரு9
அளவற்ற அருளாளனும், மேன்மேலும் கருணைகாட்டுபவனுமாகிய அல்லாஹ்வின் பெயரால் (ஓதுகின்றேன்).
தன் அடியாருக்கு, அவர் எல்லா உலகங்களுக்கும் எச்சரிக்கையாளராக விளங்க (இந்த) ஃபுர்க்கானை1 (அதாவது குர்ஆனை) இறக்கியவனே அருளுக்குரியவன்.
வானங்கள், பூமி ஆகியவற்றின் ஆட்சி அவனுக்கே உரியது. அவன் எந்த மகனையும் ஏற்படுத்திக் கொள்ளவில்லை. அவனது ஆட்சியில் அவனுக்குப் பங்காளி எவரும் இல்லை. அவன் ஒவ்வொன்றையும் படைத்து அதற்கு(த் தகுந்த) அளவையும் விதித்துள்ளான்.
இருந்தும் அவர்கள் அவனைத் தவிர (வேறு) கடவுளரை உருவாக்கிக் கொண்டனர். அக்கடவுளர் எதனையும் படைப்பதில்லை. அவர்களே படைக்கப்படுகின்றனர். அவர்கள் தங்களுக்குத் தீங்கிழைப்பதற்கும், பயனளிப்பதற்கும் ஆற்றல் பெறாதவர்கள். மேலும் அவர்களுக்கு மரணத்திலும், வாழ்விலும், பின்னர் உயிர் பெற்றெழுவதிலும் எந்த அதிகாரமும் இல்லை.
இது அவர் இட்டுக்கட்டிய ஒரு பொய்யே என்றும், இதற்கு மற்றொரு சமுதாயம் அவருக்கு உதவி செய்துள்ளது என்றும் நிராகரிப்போர் கூறுகின்றனர். எனவே அவர்கள் (இவ்வாறு கூறி) மாபெரும் அநீதியிழைத்துப்  பெரும் பொய்யும் உரைத்துள்ளனர்.
மேலும் இது (குர்ஆன்) முன்னோர்களின் கதைகள் (என்றும்) இதனை அவர் (ஒருவரைக் கொண்டு) எழுத வைத்துள்ளார், (என்றும்) மேலும் இது காலையிலும், மாலையிலும் அவருக்குப் படித்துக் காட்டப்படுகின்றது என்றும் அவர்கள் கூறுகின்றனர்.
நீர் கூறுவீராக: வானங்கள், பூமி ஆகியவற்றின் இரகசியங்களை அறிப(வனாகிய இறை)வன் இதனை இறக்கியுள்ளான். அவன் மிக்க மன்னிப்பவனும், மேன்மேலும் கருணைகாட்டுபவனுமாவான்.
மேலும் அவர்கள் கூறுகின்றனர்: இத் தூதருக்கு என்ன நேர்ந்து விட்டது? இவர் உணவு உண்ணுகிறார். கடை வீதிகளிலும் நடமாடுகிறார். அவருடனிருந்து மக்களை எச்சரிக்கும் ஒரு வானவர் அவரிடம் ஏன் இறக்கப்படவில்லை?
அல்லது அவருக்கு ஒரு கருவூலம் இறக்கப்பட்டிருக்க வேண்டும். அல்லது அவருக்கு ஒரு தோட்டம், அதிலிருந்து அவர் உண்பதற்காக இருக்க வேண்டும். மேலும் உணவளிக்கப்படுகின்ற ஒரு மனிதரையே நீங்கள் பின்பற்றுகிறீர்கள் என அநீதி இழைப்போர் கூறுகின்றனர்.
அவர்கள் உம்மைக் குறித்து எவ்வாறெல்லாம் உதாரணங்களைப் புனைந்து பேசுகின்றனர் என்பதைப் பார்ப்பீராக. அவர்கள் தவறான வழியில் சென்று விட்டனர். எனவே அவர்களால் (நேரான) ஒரு வழியினை அடையவே முடியாது. ரு1.
பேரருளுக்குரிய (இறை)வன் நாடினால் அதை விட மிகச்சிறந்த தோட்டங்களை உமக்காக உண்டு பண்ணி விடுவான்3. அவற்றின் கீழ் ஆறுகள் ஓடிக் கொண்டிருக்கும். உமக்காக அவன் பெரும், பெரும் மாளிகைகளையும் தயாரித்து விடுவான்.
உண்மையிலேயே அவர்கள் (மறுமை) நேரத்தை மறுக்கின்றனர். (மறுமை) நேரத்தை மறுப்போருக்கு சுடர் விட்டெரியும் தண்டனையை நாம் ஆயத்தப்படுத்தியுள்ளோம்.
அவர்களை அது (நரகம்) தொலைவிலிருந்து காணும் போது, அவர்கள் அதன் சீற்றத்தையும், பேரிரைச்சலையும் கேட்பார்கள்.
அவர்கள் சங்கிலியால் பிணைக்கப்பட்டு, அதன் இடுக்கமான ஓரிடத்தில் எறியப்படும் போது அவர்கள் அங்கு (தம்) மரணத்தை விரும்புவார்கள்.
(அப்போது வானவர்கள் அவர்களிடம் கூறுவர்) இன்று நீங்கள் ஒரு மரணத்தை (மட்டும்) நாட வேண்டாம். மாறாக, பல மரணங்களை நாடுங்கள். (ஏனெனில் உங்கள் மீது மீண்டும், மீண்டும் தண்டனை வரப் போகின்றது).
நீர் கூறுவீராக: இது சிறந்ததா? அல்லது இறையச்சமுடையவர்களுக்கு வாக்களிக்கப்பட்டுள்ள நிலையான தோட்டம் சிறந்ததா? அது அவர்களுக்குரிய (சரியான) பலனும், இறுதித் தங்குமிடமுமாகும்.
அவர்கள் விரும்புவதெல்லாம் அதில் அவர்களுக்குக் கிடைக்கும். அவர்கள் (அதில்) என்றென்றும் வாழ்ந்து வருவர். இது, (இதனை) நிறைவேற்றுவதைத் தன் கடமையாகக் கொண்டுள்ள உம் இறைவனின் வாக்குறுதியாகும்.
அவன் அவர்களையும், அல்லாஹ்வைத் தவிர அவர்கள் வணங்கி வந்தவற்றையும் ஒன்று சேர்க்கும் நாளில் அவர்களிடம், நீங்கள் தாம் என்னுடைய இந்த அடியார்களை வழி தவறச் செய்தீர்களா? அல்லது அவர்களாகவே வழி தவறி விட்டனரா? எனக் கூறுவான்.
அவர்கள் (இறைவனை நோக்கி) நீ தூயவன். நாங்கள் உன்னையன்றி மற்றவர்களை எங்கள் பாதுகாவலர்களாக ஆக்கிக் கொள்ள எங்களுக்கு எந்த உரிமையும் இருந்ததில்லை. ஆனால் அவர்களும், அவர்களின் மூதாதையர்களும் (உன்) அறிவுரையை மறந்து அழிவிற்குள்ளாகும் சமுதாயத்தினராகும் வரையிலும், நீ அவர்களுக்கு (உலகப்) பொருட்களை வழங்கினாய் எனப் பதிலளிப்பார்கள்.
(அப்பொழுது நாம் இணை வைப்பவர்களிடம் கூறுவோம்) : நீங்கள் கூறியவற்றைக் குறித்து உங்களை அவர்கள் பொய்யராக்கி விட்டனர். ஆகவே (இன்று) உங்களால் தண்டனையை அகற்றவும் முடியாது. எந்த உதவியையும் பெறவும் முடியாது. உங்களுள் அநீதியிழைப்பவரை நாம் பெரும் தண்டனையைச் சுவைக்கச் செய்வோம்.
உமக்கு முன்னர் நாம் அனுப்பிய தூதர்களெல்லாரும் உணவு உண்டனர். கடை வீதிகளில் நடமாடினர். நாம் உங்களுள் சிலரைச் சிலருக்கு சோதனையாக்கியுள்ளோம். (முஸ்லீம்களாகிய) நீங்கள் பொறுமையைக் கடைப்பிடிக்கின்றீர்களா? (இல்லையா என்பதனைக் காண அவ்வாறு செய்துள்ளோம்) உமது இறைவன் நன்கு பார்ப்பவனாவான். ரு2
எம்மைச் சந்திப்பதை எதிர் பாராதவர்கள், வானவர்கள்  எங்களிடத்து ஏன் இறக்கப்படவில்லை? அல்லது நம் இறைவனை நம் கண்களால் ஏன் காண்பதில்லை எனக் கூறினர். நிச்சயமாக அவர்கள் தங்களைக் குறித்துப் பெருமையடிக்கின்றனர். மேலும் அவர்கள் வரம்பு மீறுவதில் மிகவும் முன்னேறியுள்ளனர்.
ஒருநாள் அவர்கள் வானவர்களைக் காண்பார்கள். அந்நாளில் குற்றவாளிகளுக்கு எந்த நற்செய்தியும் இருக்காது. அவர்கள் (பதற்றமடைந்து) ஒரு பெருந்தடை இருக்க வேண்டாமா? என்று கூறுவார்கள்.
அவர்கள் செய்த அனைத்தையும் நாம் கவனித்தோம். அதனை நாம் சிதறடிக்கப்பட்ட துகள்களாக்கி விட்டோம்.
சுவர்க்கத்திற்குரியவர்கள் அந்நாளில் சிறந்த தங்குமிடத்தைக் கொண்டவர்களாயும், மிக மேலான துயில் கொள்ளுமிடத்தைக் கொண்டவர்களாயுமிருப்பர்.
மேகங்களால் வானம் பிளந்து, வானவர்கள் தொடர்ந்து இறக்கப்படும் நாளை (நினைத்துப் பாருங்கள்).
அந்நாளில் ஆட்சி உண்மையிலேயே அளவற்ற அருளாள(னான  இறைவ)னுக்குரியதாக இருக்கும். அது நிராகரிப்போருக்கு ஒரு கடினமான நாளாகவுமிருக்கும்.
அந்நாளில் அநீதியிழைத்தவர்  தம் கைகளைக் கடித்துக் கூறுவர், அந்தோ! நான் தூதருடன் வழி நடந்திருக்க வேண்டுமே!
எனக்கு அழிவு தான். அந்தோ! நான் இன்னாரை நண்பராக்கிக் கொள்ளாமல் இருந்திருக்க வேண்டுமே!
(இறைவனை) நினைவூட்டும் (செய்தி) என்னிடம் வந்த பின், அதிலிருந்து அவன் என்னை வழி தவறச் செய்தான். நிச்சயமாக ஷைத்தான் மனிதனைத் தனியாக விட்டுச் செல்கின்றான்.
என் இறைவா! என் சமுதாயத்தினர் இந்தக் குர்ஆனை முதுகுக்குப் பின்னால் தூக்கி எறிந்து விட்டனர் என்று தூதர் கூறுவார்.
இவ்வாறு நாம் எல்லா நபிமார்களுக்கும், குற்றவாளிகளிலிருந்து பகைவர்களை உருவாக்கியுள்ளோம். நேர்வழி காட்டவும், உதவி செய்யவும் உமது இறைவனே போதுமானவன்.
குர்ஆன் இவர் மீது ஒரே வேளையில் ஏன் இறக்கப்படவில்லை? என நிராகரிப்போர் கூறினர் . அவ்வாறே. (ஆனால் குர்ஆனாகிய) இதன் மூலம் நாம் உமது உள்ளத்தை உறுதிப் படுத்தவும்4, இதனை மிகச்சிறந்ததாக அமைக்கவுமே நாம் இதனைப் படிப்படியாக இறக்கினோம்.
(உம்மை மறுப்பதற்காக) அவர்கள் எதனைக் கூறினாலும் அதற்குச் சரியான பதிலையும், மிகச்சிறந்த விளக்கத்தையும் நாம் உமக்கு வழங்கி விடுகின்றோம்.
தங்கள் தலைவர்களுடன் நரகத்திற்குக் கொண்டு செல்லப்படுபவர்கள் மிகத் தீய நிலையை உடையவர்களும், நேர்வழியிலிருந்து மிகவும் தவறியவர்களுமாவார். ரு3.
நாம் மூஸாவுக்கு வேதத்தை வழங்கி, அவருடன் அவரது சகோதரர் ஹாரூனையும் உதவியாளராக அனுப்பினோம்.
எம் வசனங்களை மறுத்து விட்ட சமுதாயத்தினரிடம் நீங்கள் இருவரும் செல்லுங்கள் என்று நாம் கூறினோம். பின்னர் (மறுத்து விட்ட) அவர்களை முழுமையாக அழித்து விட்டோம்.
நூஹ்வுடைய சமுதாயத்தினர் தூதர்களை நிராகரித்த போது, நாம் அவர்களை மூழ்கடித்து, மக்களுக்கு ஓர் அடையாளமாக அவர்களை ஆக்கி விட்டோம். மேலும் அநீதியிழைப்பவர்களுக்காக நாம் துன்புறுத்தும் தண்டனையை ஆயத்தப்படுத்தி வைத்துள்ளோம்.
ஆது, ஸமூது சமுதாயங்களையும், கிணற்று சமுதாயத்தையும்5, அவற்றிற்கிடையிலுள்ள மற்றும் பல சமுதாயங்களையும் (நாம் அழித்து விட்டோம்).
அவற்றுள் ஒவ்வொரு சமுதாயத்தையும் நாம் உதாரணம் மூலம் எச்சரிக்கை செய்தோம். மேலும் (அவை, அதனைப் புரிந்து கொள்ளாததனால்) அவை எல்லாவற்றையும் முற்றிலும் அழித்து விட்டோம்.
(நிராகரிப்பாளர்களாகிய) அவர்கள் துன்பம் தரும் மழை பொழிந்த நகரத்தைக் கடந்து சென்றுள்ளனர்6. அவர்கள் அ(ந்த நகரத்தின் அடையாளத்)தைக் காண்பதில்லையா? உண்மையிலேயே அவர்கள் மீண்டும் எழுப்பப்படுவதை எதிர்பார்ப்பதில்லை.
அவர்கள் உம்மைக் காணும் போது ஏளனத்திற்குரிய ஒரு பொருளாகவே உம்மைக் கருதுகின்றனர். (மேலும் அவர்கள் இவ்வாறு கூறுகின்றனர்): அல்லாஹ் இவரையா தூதராக அனுப்பியுள்ளான்?
நாம் (நம் கடவுளராகிய) அவற்றில் நிலைத்திருக்காவிடில், அவர் நம் கடவுளரிடமிருந்து நம்மை ஏறத்தாழ வழிதவறவே செய்திருப்பார் (என்றும் கூறுவார்கள்). மேலும் அவர்கள் தண்டனையைக் காணும் போது (நேர்) வழியிலிருந்து மிகவும் தவறியவர் எவர் என்பதை கட்டாயம் அறிந்து கொள்வார்கள்.
(தூதரே!) தமது தீய இச்சைகளை தமது கடவுளாக ஆக்கிக் கொண்டவரது நிலையை நீர் காணவில்லையா? (அவனைக் கட்டாயப்படுத்தித் தவறான வழியிலிருந்து தடுப்பதற்கு) நீர் அவருக்குக் கண்காளிப்பாளர் ஆவீரா?
அவர்களுள் பெரும்பாலானவர்கள் செவியேற்கின்றனர் அல்லது உணர்கின்றனர் என்று நீர் கருதுகின்றீரா? அவர்கள் விலங்குகளைப் போன்றவர்களேயாவர். மாறாக நடைமுறையைப் பொருத்தவரை அவர்கள் அவற்றை விடவும் மிகக் கெட்டவர்களாவர். ரு4
(செவியேற்பவரே!) உமது இறைவன் நிழலை எவ்வாறு நீட்டியுள்ளான் என்பது உமக்குத் தெரியாதா? அவன் நாடியிருந்தால், அதனை ஓரிடத்தில் (அப்படியே) இருக்குமாறு செய்திருப்பான். பின்னர், நாம் சூரியனை அதன் மீது சான்றாக ஆக்கினோம்.
பின்னர் நாம் அதனைப் படிப்படியாக எம் பக்கம் ஈர்த்துக் கொள்கிறோம் 7.
அவனே இரவை உங்களுக்கு ஆடையாகவும், தூக்கத்தை ஓய்விற்குரியதாகவும் ஆக்கினான். அவனே பகலை எழுவதற்கும் (செயல்படுவதற்கும்) உரியதாக ஆக்கினான்.
அவனே தன் அருள் மழைக்கு முன்னதாக காற்றுகளை நற்செய்தியாக அனுப்புகிறான். மேலும் மேகத்திலிருந்து தூய நீரையும் இறக்கினோம்.
அதனால், உயிரற்ற பூமியை உயிர்ப்பிப்பதற்காகவும், நாம் படைத்த கால்நடைகளையும், பெருமளவில் மனிதர்களையும் அதிலிருந்து பருகச் செய்வதற்காகவும் (அதனை இறக்கினோம்).
அவர்கள் அறிவுரையினைப் பெற (பல்வேறு வழிகளில்) நாம் இதனை அவர்களுக்கு நன்கு விளக்கியுள்ளோம். ஆனால் மக்களுள் பெரும்பாலார் நிராகரிப்பைத் தவிர எல்லாவற்றையும் மறுக்கின்றனர்.
நாம் நாடியிருந்தால் ஒவ்வோர் ஊருக்கும் ஓர் எச்சரிக்கையாளரை அனுப்பியிருப்போம்.
எனவே நீர் நிராகரிப்பவர்களைப் பின்பற்றாதீர். நீர் (குர்ஆனாகிய) இதனால் அவர்களுடன் பெரும் அறப்போர் நிகழ்த்துவீராக.
அவனே இரண்டு கடல்களைப்8 பாயச் செய்துள்ளான். அவற்றுள் ஒன்று சுவையானதும், இனியதுமாகும். மற்றொன்று உவர்ப்பானதும், கசப்பானதுமாகும். அவன் அவ்விரண்டிற்கிடையில் ஒரு தடையை ஏற்படுத்தியுள்ளான். ஒன்றுடனொன்று இணைந்து விடாது தனித்தனியே இருக்குமாறும்9 செய்துள்ளான்.
அவனே நீரிலிருந்து10 மனிதனைப் படைத்தான். அவன், அவனுக்குப் பரம்பரை உறவையும், திருமண உறவையும் ஏற்படுத்தியுள்ளான். உமது இறைவன் பேராற்றல் பெற்றவனாவான்.
(நிராகரிப்பவர்களாகிய) அவர்கள் தங்களுக்கு எந்தப் பலனோ, எந்தத் தீங்கோ ஏற்படுத்த முடியாத வற்றை அல்லாஹ்விற்குப் பகரமாக வணங்குகின்றனர். நிராகரிப்பவர் எப்போதும் தம் இறைவனுக்கு மாறு செய்பவராக இருக்கின்றார்.
நாம் உம்மை நற்செய்தி வழங்குபவராகவும், அச்சமூட்டி எச்சரிப்பவராகவுமே அனுப்பியுள்ளோம்.
நீர் கூறுவீராக: நான் உங்களிடம் இதற்கு எந்தக் கைமாறும் கோருவதில்லை. ஆனால், எவரேனும்(தாமாக) விரும்பினால் அவர் தம் இறைவனிடம் செல்லும் வழியைப் பெற்றுக் கொள்ளலாம்11. (இதுவே எனக்குரிய கைமாறு)
நீர் என்றும் மரணமடையாத உயிருள்ளவனிடமே நம்பிக்கை வைத்து, அவனைப் புகழ்வதன்  மூலம் அவனது தூய்மையினை எடுத்துரைப்பீராக. தன் அடியார்களின் பாவங்களை அறிவதற்கு அவனே போதுமானவன்.
அவன் வானங்களையும், பூமியையும் அவற்றிற்கிடையிலுள்ள எல்லாவற்றையும் ஆறு கால கட்டங்களில் படைத்தான். பின்னர் அவன் அரியணையில் உறுதியாக நிலை கொண்டான். அவன் அளவற்ற அருளாளனாவான். எனவே, நீர் அவனைக் குறித்து நன்கு அறிந்தவரிடம்12 வினவுவீராக.
அளவற்ற அருளாளனான (இறை)வனுக்குச் சிரம் பணியுங்கள் என்று அவர்களிடம் கூறப்பட்டால், அவர்கள் "அளவற்ற அருளாளன் என்பது யார்? நீர் எங்களுக்குக் கட்டளையிடும் ஒன்றிற்கு நாங்கள் சிரம் பணிவதா?", என்று கேட்கின்றனர். மேலும் இது அவர்களுக்கு வெறுப்பை அதிகமாக்குகின்றது. ரு5
வானத்தில் நட்சத்திரக் கூட்டங்களை அமைத்து, அதில் (ஒளிரும்) சூரியனையும், ஒளிவீசும் சந்திரனையும் அமைத்த (இறை)வன் அருளுக்குரியவனாவான்.
அறிவுரையினைப் பெற விரும்புபவர் அல்லது நன்றியுடையோராய் இருக்க விரும்புபவரு(டைய பயனு)க்காக அவனே இரவையும், பகலையும் ஒன்றையொன்று பின் தொடரக்  கூடியதாக ஆக்கினான்.
அளவற்ற அருளாள(னாகிய இறைவ) னின் (உண்மையான) அடியார்கள் பூமியில் பணிவுடன் நடப்பவராவர். அறிவற்றவர்கள் அவர்களுடன் (அறிவீனமாகப்) பேசினால் அவர்கள் சாந்தி எனக் கூறி(ச் சென்று) விடுவார்கள்.
மேலும் அவர்கள் தங்கள் இறைவனுக்காக சிரம் பணிந்தும், நின்றும் (வணங்கியவர்களாக) இரவுகளைக் கழிப்பார்கள்.
மேலும் அவர்கள், " எங்கள் இறைவா! எங்களிடமிருந்து நரகத் தண்டனையை அகற்றி விடுவாயாக; ஏனெனில் அதன் தண்டனை ஒரு பெரும் வேதனையாகும்", என்று கூறுவார்கள்.
நிச்சயமாக அது தற்காலிகமாகத் தங்குவதற்கும், நிரந்தரமாகத் தங்குவதற்கும் கெட்ட இடமாகும்.
மேலும் (அல்லாஹ்வின் அடியார்களாகிய) அவர்கள் செலவு செய்யும் போது வீண் விரயம் செய்யவோ, கருமித்தனம் காட்டவோ செய்யாமல்அவ்விரண்டுக்கும் இடையில் நடுநிலையைக் கைக் கொள்வார்கள்.
மேலும் அவர்கள் அல்லாஹ்வுடன் வேறெந்த (பொய்க்) கடவுளையும் அழைக்க மாட்டார்கள். மேலும் அல்லாஹ், (கொல்லக் கூடாது என்று) தடுத்த எவரையும் நியாயமான காரணமின்றிக்  கொலை செய்ய மாட்டார்கள். மேலும் அவர்கள் விபச்சாரம் செய்ய மாட்டார்கள். இதனைச் செய்பவர் (தன்) பாவத்திற்குரிய தண்டனையைப் பெற்றுக் கொள்வார்.
மறுமை நாளில் அவருக்குப் பன்மடங்கு தண்டனை கொடுக்கப்படும். அதில் அவர் இழிவடைந்தவராகவே நெடுங்காலம் தங்குவார்.
கழிவிரக்கம் கொண்டு (மனந்திருந்தி) நம்பிக்கை கொண்டு நற்செயல்கள் செய்வோர் நீங்கலாக. அல்லாஹ் இத்தகையோரின் தீய செயல்களை நற்செயல்களாக மாற்றுகின்றான். அல்லாஹ் மிக்க மன்னிப்போனும், மேன்மேலும் கருணைகாட்டுபவனுமாவான்.
மேலும் கழிவிரக்கம் கொண்டு நற்செயல் செய்கிறவர்கள் நிச்சயமாக (உண்மையாக) மனந்திருந்தி அல்லாஹ்விடம் திரும்புகின்றனர்.
மேலும் அவர்கள் பொய் சாட்சி கூற மாட்டார்கள். மேலும் அவர்கள் ஏதாவது வீணானதைக் கடந்து செல்லும் போது (அதில் ஈடுபடாமல்) கண்ணியத்துடன் கடந்து சென்று விடுவார்கள்.
மேலும் அவர்களுக்கு, அவர்களுடைய இறைவனின் வசனங்கள் நினைவூட்டப்படும் போது செவிடர்களைப் போன்றும், குருடர்களைப் போன்றும் அலட்சியமாக இருக்க மாட்டார்கள்.
மேலும் அவர்கள், " எங்கள் இறைவா! எங்கள் மனைவிகளையும், எங்கள் குழந்தைகளையும் எங்கள் கண்களுக்குக் குளிர்ச்சி அளிக்கக் கூடியவர்களாக ஆக்குவாயாக! மேலும் எங்களை இறையச்சம் உடையவர்களுக்கு முதன்மையானவராக ஆக்குவாயாக! ", என்று வேண்டுவார்கள்13.
இத்தகையோருக்கு (நன்மையில்) நிலைத்திருந்த காரணத்திற்காக (சுவர்க்கத்தில்) மிக உயர்ந்த இடங்கள் பரிசாகக் கிடைக்கும். அங்கு அவர்கள் வாழ்த்துடனும், சமாதானத்துடனும் வரவேற்கப்படுவர்.
அதில் என்றென்றும் தங்கி விடுவர். அடைக்கலம் பெறுவதற்கும், என்றென்றும் வாழ்வதற்கும் அது தலைசிறந்த இடமாகும்.
(நிராகரிப்போரிடம்) கூறுவீராக: நீங்கள் பிரார்த்தனை செய்யாவிட்டால் என் இறைவன் உங்களைப் பொருட்படுத்தவே மாட்டான். நீங்கள் (இறைத் தூதை) மறுத்து விட்டதால் தண்டனை உங்களைப் பற்றிக் கொள்ளும். ரு6
அளவற்ற அருளாளனும், மேன்மேலும் கருணைகாட்டுபவனுமாகிய அல்லாஹ்வின் பெயரால்(ஓதுகின்றேன்).
தா, ஸீன், மீம், (இதனை இறக்குபவன்) தூயவன்; நன்கு கேட்பவன்; மேன்மை மிக்கவன்(ஆவான்)1.
இவை, (கருத்துக்களைத்) தெளிவாக விளக்கும் வேத வசனங்களாகும்.
அவர்கள் நம்பிக்கையாளர்கள் ஆகவில்லை என்பதற்காக நீர் ஒருவேளை உம் உயிரையே மாய்த்துக் கொள்வீர் போலும்2.
நாம் விரும்பினால் அவர்களின் கழுத்துகள் குனிந்து விடும் வகையில் வானிலிருந்து ஓர் அடையாளத்தை அவர்கள் மேல் இறக்கியிருப்போம்.
அவர்களிடம் அளவற்ற அருளாள(னான  இறைவ) னிடமிருந்து புதியதொரு போதனை எப்பொழுது வந்தாலும், அவர்கள் அதனைப் புறக்கணிக்காமல் இருந்ததில்லை.
அவர்கள் (இறை வசனங்களைப்) பொய்யாக்கி விட்டனர். எனவே அவர்கள் ஏளனம் செய்ததின் உண்மை நிச்சயமாக விரைவில் அவர்களிடம் வந்து விடும்.
அவர் பூமியைப் பார்க்கவில்லையா? சிறந்த பல்வேறு இணைகளை அதில் நாம் உற்பத்தி செய்யவில்லையா?
நிச்சயமாக இதில் ஒரு (பெரும்) அடையாளம் உள்ளது4. ஆனால் அவர்களுள் பெரும்பாலார் நம்பிக்கை கொள்வதில்லை.
மேலும் நிச்சயமாக உமது இறைவனே வல்லவனும், மேன்மேலும் கருணைகாட்டுபவனுமாவான். ரு1
உமது இறைவன் மூஸாவை (இவ்வாறு கூறி அழைத்த நேரத்தை நினைத்துப் பார்ப்பீராக) நீர் அநீதியிழைக்கும் சமுதாயமாகிய
ஃபிர்அவ்னின் சமுதாயத்திடம் செ(ன்று  இவ்வாறு சொ)ல்வீராக, அவர்கள் இறையச்சம் கொள்வதில்லையா?
(அதற்கு) அவர் கூறினார்: என் இறைவா! அவர்கள் என்னைப் பொய்யாக்குவார்களோ என்று நான் அஞ்சுகிறேன்.
மேலும் என் உள்ளம் நடுங்குகிறது, (அத்துடன்) என் நாவு தங்குதடையின்றிப் பேசுவதில்லை. எனவே நீ, (என்னுடன் வருமாறு) ஹாரூனுக்கு அறிவிப்பாயாக.
அவர்களுக்கு என் பேரில் ஒரு குற்றச்சாட்டும் உள்ளது5. எனவே அவர்கள் என்னைக் கொலை செய்து விடுவார்களோ என்றும் நான் அஞ்சுகிறேன்6.
அவன் கூறினான்: அவ்வாறு நிகழாது. எனவே நீங்கள் இருவரும் எம் அடையாளங்களுடன் செல்லுங்கள். நாம் (உங்கள் வேண்டுதல்களைக்) கேட்பவராக உங்களுடன் இருப்போம்7.
எனவே நீங்கள் இருவரும் ஃபிர்அவ்னிடம் சென்று இவ்வாறு கூறுங்கள், நாங்கள் எல்லா உலகங்களுக்குமுரிய இறைவனின் தூதர்கள்.
நீ இஸ்ராயீலின் மக்களை எங்களுடன் அனுப்பி விட வேண்டும் (என்று உன்னிடம் கூறுவதற்காக நாங்கள் அனுப்பப்பட்டுள்ளோம்).
ஃபிர்அவ்ன் கூறினான்: நீர் சிறுவராக இருந்த போது நாங்கள் உம்மை எங்களுக்கு மத்தியில் வளர்க்கவில்லையா? நீர் உமது வாழ்க்கையின் பல ஆண்டுகள் எங்களிடையே தங்கியிருந்தீர்.
மேலும் நீர் செய்த அந்தச் செயலைச் செய்து விட்டீர். மேலும் நீர் நன்றியில்லாதவர்களைச் சார்ந்தவராவீர்.
(மூஸா) கூறினார்: நான் தவறிழைப்பவர்களைச் சார்ந்தவனாக இருந்த நேரத்தில் நான் அதனைச் செய்தேன்.
எனவே நான் உங்களுக்கு அஞ்சிய போது, உங்களை விட்டு ஓடி விட்டேன். பின்னர் என் இறைவன் எனக்கு முறையான தீர்ப்பை வழங்கி8, என்னை ஒரு தூதராக ஆக்கினான்.
(என்னைக் குழந்தைப் பருவத்தில் வளர்த்தது குறித்து) நீ எனக்குச் சொல்லிக் காட்டும் அந்தப் பேருதவி இஸ்ராயீல் மக்கள் அனைவரையும் நீ அடிமையாக்கியுள்ளதற்கு எதிராகவா(எடுத்துக்காட்டுகிறாய்?).
இதற்கு ஃபிர்அவ்ன், உலகங்களுக்கெல்லாம் இறைவன் எவன்? என்று கேட்டான்.
நீங்கள் உறுதியான நம்பிக்கை கொள்ள விரும்பினால், வானங்களுக்கும், பூமிக்கும், அவ்விரண்டிற்குமிடையிலுள்ளவற்றிற்கும் இறைவனாக விளங்குகின்றானே அவன், என்று (மூஸா) கூறினார்.
(இதற்கு ஃபிர்அவ்ன்) தன்னைச் சூழ்ந்திருந்தவர்களிடம் (மூஸா என்ன கூறுகிறார் என்பதை) கேட்கவில்லையா? என்றான்.
(மூஸா) "அவன் உங்களுக்கும், உங்கள் முன்னோர்களின் மூதாதையர்களுக்கும் இறைவனாவான்" என்றார்.
(ஃபிர்அவ்ன், மக்களே!) உங்களிடம் அனுப்பப்பட்ட உங்கள் தூதர் நிச்சயமாகப் பைத்தியக்காரரேயாவார்9 என்றான்.
(மூஸா) கூறினார்: நீங்கள் அறிவீர்களாயின், அவன் கிழக்கிற்கும், மேற்கிற்கும், அவ்விரண்டிற்குமிடையிலுள்ளவற்றிற்கும் இறைவனாவான்.
(ஃபிர்அவ்ன்) "என்னையன்றி வேறு கடவுளை நீர் ஏற்படுத்தினால் நிச்சயமாக நான் உம்மைச் சிறைப் பிடிப்பேன்", என்றான்.
(மூஸா உண்மையினைத்) தெளிவுபடுத்தும் (அடையாளம்) ஒன்றினை நான் உம்மிடம் கொண்டு வந்தாலுமா? என்றார்.
(ஃபிர்அவ்ன்) நீர் உண்மையாளராயின் அதனைக் கொண்டு வாரும் என்றான்.
எனவே அவர் தமது தடியைக் கீழே எறிந்தார். உடனே அது ஒரு பாம்பாகக் காணப்பட்டது.
மேலும் அவர் தம் கையை(த் தம் கக்கத்திலிருந்து) வெளியில் எடுத்தார். அப்போது காண்பவர்களுக்கு அது முற்றிலும் வெண்மையாயிருந்தது. ரு2
(இதற்கு ஃபிர்அவ்ன்) தன்னைச் சூழ்ந்திருந்த தலைவர்களிடம் கூறினான்: நிச்சயமாக இவர் நன்கு தேர்ந்த மாயவித்தைக்காரராவார்.
இவர் தமது மாயவித்தையால் உங்களை, உங்கள் நாட்டிலிருந்து வெளியேற்ற நாடுகிறார். எனவே நீங்கள் என்ன ஆலோசனை கூறுகிறீர்கள்?
அவர்கள் கூறினர்: அவரையும், அவரது சகோதரரையும், (சிறிது காலம்) விட்டு வையும். (தகுதியானவர்களைத்) திரட்டிக் கொண்டு வருபவர்களை நகரங்களுக்கு அனுப்பவும்.
திறமை வாய்ந்த ஒவ்வொரு மாயவித்தைக்காரரையும் அவர்கள் உம்மிடம் கொண்டு வரட்டும்.
இதற்கேற்ப மாயவித்தைக் காரர்கள் குறிப்பிட்ட ஒரு நாளில், குறித்த நேரத்தில் ஒன்றுதிரட்டப்பட்டனர்.
நீங்கள் ஒன்று திரண்டு விடுவீர்களா? என்று மக்களிடம் கேட்கப்பட்டது.
மாயவித்தைக்காரர்கள் வென்று விட்டால், நாம் அவர்களைப் பின்பற்றுவோம்.
மாயவித்தைக்காரர்கள் வந்ததும் அவர்கள் ஃபிர்அவ்னிடம், நாங்கள் வென்று விட்டால் எங்களுக்கு ஏதேனும் பரிசு கிடைக்குமல்லவா? என்று வினவினர்.
(இதற்கு ஃபிர்அவ்ன்) ஆம்! அப்போது நீங்கள் எனது ஆதரவைப் பெற்றவர்களைச் சேர்ந்தவர்களாகி விடுவீர்கள் என்றான்.
மூஸா அவர்களிடம், நீங்கள் எறிய வேண்டியதை எறியுங்கள் என்றார்.
அவர்கள் தங்கள் கயிறுகளையும், தங்கள் தடிகளையும் கீழே எறிந்து, ஃபிர்அவ்னின் கண்ணியத்தின் மேல் ஆணையாக நிச்சயமாக நாங்களே  வெற்றி பெறுவோம் என்று கூறினார்கள்.
அப்பொழுது மூஸாவும் தமது தடியை எறிந்தார். உடனே அது அவர்கள் உருவாக்கியவற்றை விழுங்கி விட்டது.
அந்நேரத்தில் மாயவித்தைக்காரர்கள் (இறைவன் முன்) சிரம் தாழ்த்தி வணங்குமாறு வீழ்த்தப்பட்டனர்.
அவர்கள் கூறினர்: (எல்லா) உலகங்களின் இறைவனிடம் நம்பிக்கை கொள்கிறோம்.
மூஸா, ஹாரூன் ஆகியவர்களின் (இறைவனிடம் நம்பிக்கை கொள்கிறோம்.)
(இதற்கு ஃபிர்அவ்ன்) நான் அனுமதி வழங்குவதற்கு முன்னரே நீங்கள் அவரிடம் நம்பிக்கை கொண்டு விட்டீர்களா? நிச்சயமாக அவர் தாம் உங்களுக்கு மாய வித்தையைக் கற்றுத் தந்த உங்கள் தலைவர். எனவே, நீங்கள் (உங்கள் முடிவை) விரைவில் தெரிந்து கொள்வீர்கள். நிச்சயமாக நான் உங்கள் கைகளையும், உங்கள் கால்களையும் (நீங்கள்) மாறு செய்ததனால் துண்டித்து, நிச்சயமாக உங்கள் எல்லோரையும் சிலுவையில் அறைவேன் என்றான்.
அவர்கள் கூறினர் (இதனால் எங்களுக்கு) எந்தத் தீங்குமில்லை ; நாங்கள் எங்கள் இறைவனிடமே திரும்பிச் செல்பவர்களாவோம்.
நாங்கள் எல்லோருக்கும் முன்னர் நம்பிக்கை கொண்டவர்களாகி விட்டதனால், எங்கள் இறைவன் எங்கள் பாவங்களை எங்களுக்கு மன்னிப்பானென்று நிச்சயமாக நாங்கள் நம்புகின்றோம். ரு3
நாம் மூஸாவுக்கு, நீர் என் அடியார்களை இரவோடிரவாக அழைத்துச் செல்வீராக; நிச்சயமாக நீங்கள் பின் தொடரப்படுவீர்கள் என்று வஹி அறிவித்தோம்.
எனவே ஃபிர்அவ்ன் பல நகரங்களுக்கும் (மக்களைத்) திரட்டிக் கொண்டு வருபவர்களை அனுப்பினான்.
(பின்னர் அவன் இவ்வாறு கூறினான்: இஸ்ராயீலின் மக்களாகிய) அவர்கள் ஒரு சிறிய கூட்டத்தினரேயாவர்.
இருப்பினும் அவர்கள் நம்மைக் கோபமூட்டிக் கொண்டிருக்கின்றனர்.
மேலும் நாம் மிகுந்த எச்சரிக்கையுடனிருக்கும் ஒரு பெரும் கூட்டத்தினராவோம். (எனவே நாம் அவர்களை எதிர்த்தாக வேண்டும்).
ஆகவே நாம் அவர்களை (ஃபிர்அவ்னையும், அவனது கூட்டத்தினரையும்) தோட்டங்களிலிருந்தும், நீரூற்றுகளிலிருந்தும் வெளியேற்றி விட்டோம்.
கருவூலங்களிலிருந்தும், கண்ணியமிக்க இடங்களிலிருந்தும் (வெளியேற்றி விட்டோம்).
அவ்வாறே நிகழ்ந்தது. மேலும் நாம் இஸ்ராயீலின் மக்களை அவற்றிற்கு வாரிசாக ஆக்கினோம்10.
பின்னர் விடியற்காலத்தில் அவர்கள் (ஃபிர்அவ்னும், அவனுடைய சமுதாயத்தினரும் இஸ்ராயீல் மக்களைத் தடுத்து நிறுத்த) அவர்களைப் பின் தொடர்ந்து சென்றனர்.
இதன் பிறகு அவ்விரு கூட்டங்களும் ஒன்றையொன்று கண்ட போது, மூஸாவின் தோழர்கள் நிச்சயமாக நாம் பிடிபட்டோம் என்றனர்.
(மூஸா) கூறினார்: அவ்வாறு ஒருபோதும் நடக்காது. நிச்சயமாக என் இறைவன் என்னுடன் இருக்கின்றான்; அவன் எனக்கு (வெற்றிக்குரிய) வழி காட்டுவான்.
அப்பொழுது மூஸாவுக்கு, நீர் உமது தடியால் கடலை அடிப்பீராக என்று நாம் வஹி அறிவித்தோம். இதனால் அது பிரிந்தது. ஒவ்வொரு பகுதியும் ஒரு பெரும் குன்று போல் காணப்பட்டது.
அப்பொழுது நாம் பின்தொடர்வோரை (ஃபிர்அவ்னின் கூட்டத்தினரை) நெருக்கமாக அணுகச் செய்தோம்.
மூஸாவையும், அவருடனிருந்த எல்லோரையும் நாம் காப்பாற்றினோம்.
பின்னர் மற்றவர்களை நாம் மூழ்கடித்து விட்டோம்.
நிச்சயமாக இதில் (மாபெரும்) ஓர் அடையாளம் உள்ளது. ஆனால் (நிராகரிப்பவர்களான) அவர்களுள் பெரும்பாலார் நம்பிக்கை கொள்வதில்லை.
நிச்சயமாக உமது இறைவன் வல்லவனும், மேன்மேலும் கருணைகாட்டுபவனுமாவான். ரு4
நீர் அவர்களுக்கு இப்ராஹீமின் நிகழ்ச்சியினை படித்துக் காட்டுவீராக.
அவர் தம் தந்தையிடமும், தம் சமுதாயத்தினரிடமும் நீங்கள் எதை வணங்குகிறீர்கள்? என்று கேட்ட போது,
நாங்கள் சிலைகளை வணங்குகின்றோம். மேலும் நாங்கள் அவற்றைத் தொடர்ந்து வணங்குபவர்களாகவே இருக்கின்றோம் என்று அவர்கள் கூறினர்.
அவர் கேட்டார்: நீங்கள் அவற்றை அழைக்கும் போது, அவை உங்களுடைய அழைப்பைச் செவியேற்கின்றனவா?
அல்லது அவை உங்களுக்கு ஏதாவது பயனோ அல்லது தீங்கோ ஏற்படுத்துகின்றனவா?
அவர்கள் கூறினர்: அவ்வாறன்று. எனினும் எங்கள் முன்னோர்கள் அவ்வாறே செய்து வருவதை நாங்கள் கண்டுள்ளோம்.
அவர் கூறினார்: எதனை நீங்கள் வணங்கி வருகின்றீர்களோ அதைப்பற்றி உங்களுக்குத் தெரியுமா?
(அதாவது) நீங்களும், முந்தைய உங்கள் மூதாதையர்களும்
(எல்லா) உலகங்களின் இறைவனைத் தவிர நிச்சயமாக அவை (எல்லாம்) எனக்கு எதிரிகளே.
(உலகங்களுக்கெல்லாம் இறைவனாகிய) அவன் என்னைப் படைத்தான். அவனே எனக்கு நேர்வழியினையும் காட்டுகின்றான்.
மேலும் உண்பதற்கும், பருகுவதற்கும் அவனே எனக்கு வழங்குகின்றான்.
மேலும் நான் நோயாளியாகி விட்டால், அவனே என்னை நலமடையச் செய்கிறான்.
மேலும் அவன் என்னை மரணமடையச் செய்து, பின்னர் அவன் என்னை உயிர்ப்பிப்பான்.
மேலும் தீர்ப்பு வழங்கும் நாளில் என் குற்றங்களை எனக்கு மன்னிப்பவன் அவனே என்று நான் நம்பி இருக்கிறேன்.
என் இறைவா! எனக்கு ஞானத்தை வழங்கி, என்னை நல்லோருடன் சேர்த்து வைப்பாயாக.
பின் வருவோருக்கிடையே என்றென்றும் உண்மையான (நிலையான) புகழை எனக்கு வழங்குவாயாக.
மேலும் அருட்கொடைகளைக் கொண்ட தோட்டத்தின் வாரிசுகளைச் சார்ந்தவனாக என்னை ஆக்குவாயாக.
மேலும் என் தந்தையை மன்னித்து விடுவாயாக. அவர் தவறான வழியில் செல்பவர்களைச் சேர்ந்தவராக இருந்தார்.
மேலும் அவர்கள் எழுப்பப்படும் நாளில் என்னை இழிவுபடுத்தாதிருப்பாயாக .
அந்நாளில் செல்வமும், ஆண் மக்களும் எந்தப் பயனும் அளிக்காது.
பணிவான உள்ளத்துடன் அல்லாஹ்விடம் வருபவர்களைத் தவிர.
மேலும் (அந்நாளில்) சுவர்க்கம் இறையச்சமுடையவர்களுக்கு அருகில் கொண்டு வரப்படும்.
மேலும் நரகம் வழி தவறியோருக்கு திறக்கப்பட்டிருக்கும்.
நீங்கள் வணங்கி வந்தவை எங்கே என அவர்களிடம் கேட்கப்படும்.
(அதாவது) அல்லாஹ்வைத் தவிர (வணங்கியவை எங்கே?) அவற்றால் உங்களுக்கு உதவ முடியுமா? அல்லது (தங்களுக்கே) அவை உதவிக் கொள்ள முடியுமா?
அப்போது அவர்களும், வழி தவறியோரும் அதனுள் முகங்குப்புற தள்ளப்படுவர்
 இப்லீஸின் கூட்டத்தார் எல்லோரும் (அதனுள் முகங்குப்புற தள்ளப்படுவர்.)
அதில் அவர்கள் தங்களுக்குள் வாக்குவாதம் செய்து கொண்டிருக்கும் போது (இவ்வாறு) கூறுவர்.
அல்லாஹ்வின் மேல் ஆணையாக! நாங்கள் (அப்பொழுது) வழி கேட்டில் இருந்தோம்.
(அதாவது) நாங்கள் எல்லா உலகங்களின் இறைவனுக்கு உங்களை சமமாக்கி வைத்த போது,
மேலும் குற்றவாளிகளே எங்களைத் தவறான வழியில் நடத்தினர்.
எனவே (இன்று) நமக்குப் பரிந்து பேசுபவர் எவரும் இல்லை.
மேலும் இரக்கம் காட்டும் நண்பர் எவரும் இல்லை.
எனவே (உலகிற்குத்) திரும்பிச் செல்ல முடிந்தால், நாங்கள் நிச்சயமாக நம்பிக்கை கொண்டவர்களைச் சேர்ந்தவர்களாகி விடுவோம்.
இதில் ஒரு பெரும் அடையாளம் உள்ளது. ஆனால் (நிராகரிப்பவர்களாகிய) அவர்களுள் பெரும்பாலார் நம்பிக்கை கொள்வதில்லை.
நிச்சயமாக உமது இறைவன் வல்லவனும், மேன்மேலும் கருணைகாட்டுபவனுமாவான். ரு5
நூஹ்வுடைய சமுதாயத்தினர் தூதர்களைப் பொய்யாக்கினர்11.
அவர்களின் சகோதரர் நூஹ், அவர்களிடம் நீங்கள் (இறைவனுக்கு) அஞ்ச மாட்டீர்களா? எனக் கூறிய போது (அவரைப் பொய்யாக்கினர்).
நிச்சயமாக நான் நம்பிக்கைக்குரிய தூதராக உங்களிடம் வந்துள்ளேன்.
எனவே நீங்கள் அல்லாஹ்வுக்கு அஞ்சி, எனக்குக் கட்டுப்பட்டு நடவுங்கள்.
நான் இ(ச் சேவை செய்வ)தற்காக எந்தக் கூலியும் உங்களிடம் கேட்பதில்லை. எனக்குரிய நற்பலன் எல்லா உலகங்களுக்குமுரிய இறைவனிடம் மட்டுமே உள்ளது.
எனவே, நீங்கள் அல்லாஹ்வுக்கு அஞ்சி, எனக்குக் கட்டுப்பட்டு நடங்கள்.
மிக்க இழிவானவர்கள் உம்மைப் பின்பற்றியிருக்கும் அதே வேளையில், நாங்கள் உம்மிடத்து நம்பிக்கை கொள்ள வேண்டுமா என்று அவர்கள் கூறினர்.
(இதற்கு) அவர் (இவ்வாறு) கூறினார்: அவர்கள் செய்து வரும் வேலை குறித்து எனக்குத் தெரியுமா என்ன?
நீங்கள் புரிந்து கொள்வீர்களாயின் அவர்களிடம் கேள்வி, கணக்குக் கேட்பது என் இறைவனின் பொறுப்பாகும்.
நம்பிக்கை கொண்டவர்(களாக என்னிடம் வருபவர்)களை நான் விரட்டி விடப் போவதில்லை.
நான் மிகத்தெளிவாக அச்சமூட்டி எச்சரிக்கை விடுப்பவனே ஆவேன்.
அவர்கள் கூறினார்கள்: நூஹே! நீர் (இதனை விட்டு) விலகிக் கொள்ளவில்லையாயின், நீர் கல்லெறிந்து கொல்லப்படுவீர்.
(இதற்கு) அவர் கூறினார்: என் இறைவா! என் சமுதாயத்தினர் என்னைப் பொய்யாக்கி விட்டனர்.
எனவே, நீ எனக்கும், அவர்களுக்குமிடையில் இறுதியான தீர்ப்பு வழங்கி, என்னையும், என்னுடனுள்ள நம்பிக்கை கொண்டவர்களையும் (எதிரிகளின் தீங்கிலிருந்து) காப்பாற்றுவாயாக!
எனவே, நாம் அவரையும், அவருடனிருந்தவர்களையும் (அவர்களால்) நிரப்பப்பட்ட ஒரு கப்பலின் மூலம் காப்பாற்றினோம்.
இதன் பின்னர் எஞ்சியிருந்தவர்களை நாம் மூழ்கடித்து விட்டோம்.
இதில் ஒரு மாபெரும் அடையாளம் உள்ளது. எனினும் அவர்களுள் பெரும்பாலார் நம்பிக்கை கொள்வதில்லை.
நிச்சயமாக உமது இறைவன் வல்லவனும், மேன்மேலும் கருணைகாட்டுபவனுமாவான். ரு6
(இவ்வாறே) ஆது  சமுதாயத்தினரும் தூதர்களைப் பொய்யாக்கினர்12.
அவர்களின் சகோதரர் ஹூது அவர்களிடம், நீங்கள் (இறைவனுக்கு) அஞ்சமாட்டீர்களா எனக் கூறிய போது (அவர்கள் நிராகரித்தனர்).
நிச்சயமாக நான் நம்பிக்கைக்குரிய தூதராக உங்களிடம் வந்துள்ளேன்.
எனவே நீங்கள் அல்லாஹ்வுக்கு அஞ்சி, எனக்குக் கட்டுப்பட்டு நடங்கள்.
நான் இ(ச் சேவையைச் செய்வ) தற்கு உங்களிடம் எந்தக் கூலியும் கேட்பதில்லை. எனக்குரிய நற்பலன் எல்லா உலகங்களுக்குமுரிய இறைவனிடமே உள்ளது.
வீண் பெருமைக்காக ஒவ்வொரு குன்றிலும் நீங்கள் (நினைவு) மண்டபத்தைக் கட்டுகிறீர்களா?
நீங்கள் நிலைத்திருப்பதற்காக தொழிற்கூடங்களை நிறுவுகிறீர்களா?
நீங்கள் (எவரையும்) பிடித்துக் கொண்டால், கொடுங்கோலனைப் போன்று பிடித்துக் கொள்கிறீர்கள்13?
எனவே, நீங்கள் அல்லாஹ்வுக்கு அஞ்சி, எனக்குக் கட்டுப்பட்டு நடங்கள்.
நீங்கள் தெரிந்து கொண்ட (இந்தப்) பொருள்கள் மூலமாக உங்களுக்கு உதவி செய்தவனுக்கு அஞ்சி நடங்கள்.
அவன் உங்களுக்கு கால்நடைகளாலும், ஆண் மக்களாலும் உதவி செய்துள்ளான்.
தோட்டங்கள், நீரூற்றுக்கள் ஆகியவற்றாலும் (உதவி செய்துள்ளான்).
நிச்சயமாக நான் பெருந் தண்டனைக்குரிய நாளைக் குறித்து (அது) உங்கள் மீது(வருமென) அஞ்சுகிறேன்.
அவர்கள் கூறினார்கள்: நீர் அறிவுரை கூறுவதும், கூறாதிருப்பதும் எங்களுக்கு ஒன்றே.
இது முன்னுள்ளோரின் பழக்கமேயன்றி வேறில்லை14.
மேலும் நாங்கள் (ஒருபோதும்) தண்டிக்கப்பட மாட்டோம்.
எனவே அவர்கள், அவரைப் பொய்யாக்கினர். இதனால் நாம் அவர்களை அழித்து விட்டோம். நிச்சயமாக இதில் மாபெரும் ஓர் அடையாளம் உள்ளது. ஆனால் அவர்களுள் பெரும்பாலார் நம்பிக்கை கொள்ளவில்லை.
நிச்சயமாக உமது இறைவன் வல்லவனும், மேன்மேலும் கருணைகாட்டுபவனுமாவான். ரு7
ஸமூது சமுதாயத்தினரும் தூதர்களைப் பொய்யாக்கினர்.
அவர்களின் சகோதரர் ஸாலிஹ், அவர்களிடம் : நீங்கள் இறைவனுக்கு அஞ்சமாட்டீர்களா? என்று கூறியபோது (அவர்கள் நிராகரித்தனர்).
நிச்சயமாக நான் நம்பிக்கைக்குரிய ஒரு தூதராக உங்களிடம் அனுப்பப்பட்டுள்ளேன்.
எனவே, நீங்கள் அல்லாஹ்வுக்கு அஞ்சி, எனக்குக் கட்டுப்பட்டு நடங்கள்.
நான் இதற்காக எந்தக் கூலியும் உங்களிடம் கேட்பதில்லை. எனக்குரிய நற்பலன் எல்லா உலகங்களுக்குமுரிய இறைவனிடமே உள்ளது.
நீங்கள் இங்குள்ளவற்றில் பாதுகாப்புடன் விட்டு வைக்கப்படுவீர்(கள் என்று நினைக்கிறீர்)களா?
அதாவது தோட்டங்களிலும், நீரூற்றுக்களிலும்
தானிய வயல்களிலும் (கனம் மிகுந்த) பழங்களால் ஒடியப் போகும் பேரீச்ச மரங்களிலும்,
நீங்கள் மலைகளைக் குடைந்து எளிதாக வீடுகளை அமைக்கிறீர்கள்.
எனவே, நீங்கள் அல்லாஹ்வுக்கு அஞ்சி, எனக்குக் கட்டுப்பட்டு நடங்கள்.
வரம்பு மீறி நடப்போரின் வார்த்தைகளுக்கு நீங்கள் கட்டுப்படாதீர்கள்.
(வரம்பு மீறி நடக்கும்) அவர்கள் நாட்டில் குழப்பத்தை உண்டு பண்ணுகிறார்கள். மேலும் அவர்கள் சீர்திருத்தம் செய்வதில்லை.
(நிராகரிப்பவர்களான) அவர்கள் (இவ்வாறு) கூறினர்: நீர் உணவு அளிக்கப்படுகின்றவரே15.
நீர் எங்களைப் போன்ற ஒரு மனிதரேயாவீர். எனவே நீர் உண்மையாளராயின், ஏதேனும் ஓர் அடையாளத்தைக் கொண்டு வாரும்.
அவர் கூறினார்: இதோ ஒரு பெண் ஒட்டகம். இதற்கு நீர் அருந்தும் உரிமை உண்டு. ஒரு குறிப்பிட்ட நாளில் உங்களுக்கும் (ஒரு வகையான) நீர் அருந்தும் உரிமை உண்டு.
நீங்கள் அதற்கு எத்  தீங்கும் செய்யக் கூடாது. அவ்வாறு செய்தால், ஒரு பெரிய நாளின் தண்டனை உங்களைப் பற்றிக் கொள்ளும்.
(இதனைச் செவியேற்றிருந்தும்) அவர்கள் அதன் கால்களைத் துண்டித்து, பின்னர் வருந்துபவர்களாகி விட்டனர்.
எனவே, அவர்களைத் தண்டனை பற்றிக் கொண்டது. நிச்சயமாக இதில் ஓர் மாபெரும் அடையாளம் உண்டு. ஆனால் அவர்களுள் பெரும்பாலார் நம்பிக்கை கொள்வதில்லை.
நிச்சயமாக உமது இறைவன் வல்லவனும், மேன்மேலும் கருணைகாட்டுபவனுமாவான். ரு8
லூத்தின் சமுதாயத்தினரும் தூதர்களைப் பொய்யாக்கினர்.
அவர்களின் சகோதரர் லூத், அவர்களிடம் நீங்கள் (இறைவனுக்கு) அஞ்ச மாட்டீர்களா என்று கூறிய போது (அவர்கள் மறுத்தனர்).
நிச்சயமாக நான் நம்பிக்கைக்குரிய ஒரு தூதராக உங்களிடம் அனுப்பப்பட்டுள்ளேன்.
எனவே, நீங்கள் அல்லாஹ்வுக்குப் பயந்து எனக்குக் கட்டுப்பட்டு நடங்கள்.
நான் இ(ச் சேவையைச் செய்வ)தற்காக எந்தக் கூலியும் உங்களிடம் கேட்பதில்லை. எனக்குரிய நற்பலன் எல்லா உலகங்களுக்குமுரிய இறைவனிடமே உள்ளது.
நீங்கள் எல்லாப் படைப்புகளுள்ளும் ஆண்களிடம் வருகிறீர்களா?
மேலும் உங்களுக்காக, உங்கள் இறைவன் படைத்த உங்கள் மனைவிகளை நீங்கள் விட்டு விடுகின்றீர்களா? அதுமட்டுமன்று, நீங்கள் (இயற்கை) வரம்பை மீறும் சமுதாயமாவீர்கள்.
அவர்கள் கூறினர்: லூத்தே! நீர் விலகிக் கொள்ளவில்லையாயின் நிச்சயமாக நீர் நாடு கடத்தப்படுவீர்.
லூத் கூறினார்: நிச்சயமாக நீங்கள் செய்வதை நான் அறவே விரும்பவில்லை.
என் இறைவா! என்னையும், என் குடும்பத்தினரையும், அவர்களது செயல்களிலிருந்து காப்பாயாக.
எனவே நாம் அவரையும், அவரது குடும்பத்தினர் யாவரையும் காப்பாற்றினோம்.
பின்னால் நின்று விட்டவர்களுள் ஒரு கிழவியைத் தவிர.
(லூத்தைக் காப்பாற்றிய) பின்னர் மற்றவர்கள்களையெல்லாம் நாம் அழித்து விட்டோம்.
நாம் அவர்கள் மீது (கல்) மழையொன்றைப் பொழியச் செய்தோம். எச்சரிக்கப்பட்டவர்களின் (மேல் பொழிந்த) மழை மிக்க தீயது.
நிச்சயமாக இதில் ஓர் மாபெரும் அடையாளம் உண்டு. ஆனால் அவர்களுள் பெரும்பாலார் நம்பிக்கை கொள்வதில்லை.
நிச்சயமாக உமது இறைவன் வல்லவனும், மேன்மேலும் கருணைகாட்டுபவனுமாவான். ரு9
காட்டு வாழ் மக்கள்16 தூதர்களைப் பொய்யாக்கினர்.
ஷுஐபு, அவர்களிடம் (இவ்வாறு) கூறியபோது (அவர்கள் பொய்யாக்கினர்) நீங்கள் இறைவனுக்கு அஞ்ச மாட்டீர்களா?
நிச்சயமாக நான் நம்பிக்கைக்குரிய ஒரு தூதராக உங்களிடம் வந்துள்ளேன்.
எனவே, நீங்கள் அல்லாஹ்வுக்கு அஞ்சி, எனக்குக் கட்டுப்பட்டு நடங்கள்17.
நான் இச் சேவைக்காக எந்தக் கூலியும் உங்களிடம் கோருவதில்லை. எனக்குரிய நற்பலன் எல்லா உலகங்களுக்குமுரிய இறைவனிடமே உள்ளது.
நீங்கள் அளவினை முழுமையாகக் கொடுங்கள். (மற்றவர்களுக்குக்) குறைத்துக் கொடுப்பவர்களாகாதீர்கள்.
சரியான தராசு கொண்டு நிறுத்துக் கொடுங்கள்.
நீங்கள் மக்களுக்கு அவர்களுக்குரிய பொருட்களைக் குறைவாகக் கொடுக்காதீர்கள். மேலும் நாட்டில் குழப்பம் விளைவிக்க ஒழுக்கமற்ற செயலில் ஈடுபடாதீர்கள்.
உங்களையும், உங்களுக்கு முன்னுள்ள படைப்பினங்களையும் படைத்தவனுக்கு அஞ்சுங்கள்.
(அவரது சமுதாயத்தினர்) கூறினர்: நீர் உணவளிக்கப்படுகின்றவரே18.
நீர் எங்களைப் போன்ற ஒரு மனிதரே. நிச்சயமாக நாங்கள் உம்மைப் பொய்யர்களைச் சேர்ந்தவராகக் கருதுகின்றோம்.
எனவே நீர் உண்மையாளராயின் மேகத்தின் ஒரு துண்டை எங்கள் மேல் விழச் செய்யும்19.
(இதற்கு ஷுஐபு) நீங்கள் செய்து கொண்டிருப்பதை என் இறைவன் நன்கு அறிகின்றான் என்றார்.
ஆனால் அவர்கள் அவரைப் பொய்யாக்கினர். எனவே, நிழலுடைய நாளின் தண்டனை அவர்களைப் பற்றிக் கொண்டது. நிச்சயமாக அது பயங்கரமான நாளின் தண்டனையாக இருந்தது.
நிச்சயமாக இதில் மாபெரும் ஓர் அடையாளம் உண்டு. ஆனால் அவர்களுள் பெரும்பாலார் நம்பிக்கை கொள்வதில்லை.
நிச்சயமாக உமது இறைவன் வல்லவனும், மேன்மேலும் கருணைகாட்டுபவனுமாவான். ரு10
நிச்சயமாக (க் குர்ஆனாகிய) இது எல்லா உலகங்களின் இறைவனிடத்திலிருந்து இறக்கப்பட்டதே.
இத்துடன் நம்பிக்கைக்குரிய ஆவி இறங்கியுள்ளது.
நீர் ஓர் எச்சரிக்கையாளராக விளங்க உமது  உள்ளத்தில் (இறங்கியுள்ளது).
(மிகத் தெளிவானதும்) விளக்கமான(துமான) அரபு மொழியில் (இறங்கியுள்ளது)
நிச்சயமாக இது(குறித்து) முன்னுள்ள வேதங்களிலும் (குறிப்பிடப்பட்டு) உள்ளது.
(குர்ஆனாகிய) இதனை இஸ்ராயீலின் மக்களிடையேயுள்ள அறிஞர்கள் அறிகிறார்கள் என்பது அவர்களுக்கு (ப் போதிய) ஓர் அடையாளம் இல்லையா?20
நாம் இதனை அரபியல்லாத ஒருவருக்கு இறக்கியிருந்தால்,
மேலும் அவர் இதனை (நிராகரிப்பவர்களாகிய) அவர்களுக்குப் படித்துக் காட்டினாலும், அவர்கள் ஒருபோதும் அவர் மீது நம்பிக்கை கொண்டிருக்க மாட்டார்கள்21.
இவ்வாறே நாம் குற்றவாளிகளின் உள்ளங்களில் இதனைப் புகுத்தியுள்ளோம்.
அவர்கள் வேதனையளிக்கக்கூடிய தண்டனையைக் கண்டு கொள்ளும் வரை அதன் மீது நம்பிக்கை கொள்ள மாட்டார்கள்.
அ(த் தண்டனையான)து அவர்கள் அறியாதிருக்கும் நிலையில் திடீரென அவர்களை வந்தடையும்.
அப்பொழுது அவர்கள் எங்களுக்குக் காலக்கெடு அளிக்கப்படுமா? என்று கூறுவார்கள்.
இவர்கள் தாம் எமது தண்டனையை விரைந்து (கொண்டு வருமாறு) வேண்டினரா?
உமக்குத் தெரியாதா? நாம் அவர்களைச் சில வருடங்கள் (இவ்வுலகப் பொருள்களிலிருந்து) பயன் பெறச் செய்து,
பின்னர் அவர்களுக்கு வாக்களிக்கப்பட்ட (தண்டனையான) து அவர்களிடம் வந்தால்,
அவர்களுக்குப் பயன்படுமாறு வழங்கப்பட்டது அவர்களுக்கு எந்தப் பலனையும் அளிக்காது.
எச்சரிப்பவர்கள் (அனுப்பப்பட்டு) இராத எந்த நகரத்தையும் நாம் ஒருபோதும் அழித்ததில்லை.
அவர்கள் அறிவுரை பெறவே (அவ்வாறு செய்தோம்). நாம் அநீதி இழைப்பவர்கள் அல்ல.
ஷைத்தான்கள் (குர்ஆனாகிய) இதனை எடுத்துக் கொண்டு இறங்கவில்லை.
இதற்கான தகுதி அவர்களுக்கு இல்லை. மேலும் (இதற்குரிய) ஆற்றலும் அவர்களுக்கு இல்லை.
நிச்சயமாக அவர்கள் (இறை வசனத்தைக்) கேட்பதை விட்டும் தடுக்கப்பட்டுள்ளனர்.
எனவே நீர் அல்லாஹ்வுடன் வேறெந்தக் கடவுளையும் அழைக்காதீர். அவ்வாறு செய்தால் நீர் தண்டனைக்குள்ளாக்கப் படுபவர்களைச் சார்ந்தவராகி விடுவீர்.
நீர் (முதலில்) உமது நெருங்கிய உறவினர்களை எச்சரிப்பீராக.
உம்மைப் பின்பற்றும் நம்பிக்கையாளர்களுக்காக நீர் உம் (கருணை) இறக்கையை விரிப்பீராக.
பின்னர் அவர்கள் உமக்குக் கட்டுப்படாவிடில், நீங்கள் செய்வதிலிருந்து நான் விலகிக் கொள்கிறேன் என்று கூறுவீராக.
மேலும், வல்லவனும், மேன்மேலும் கருணை காட்டுபவ(னுமாகிய இறைவ)னிடமே நம்பிக்கை வைப்பீராக.
நீர் (தனிமையில் தொழுவதற்காக) நிற்கும் போது அவன் உம்மைக் காண்கின்றான்.
சிரம் பணிந்து வணங்கும் கூட்டத்தினருள் நீர் இங்குமங்கும் செல்வதையும்22 (அவன் காண்கின்றான்)
நிச்சயமாக அவன் நன்கு கேட்பவனும், நன்கு அறிபவனுமாவான்.
ஷைத்தான்கள் எவர்கள் மீது இறங்குகின்றனர் என்பதை நான் உங்களுக்குத் தெரிவிக்கட்டுமா?
பொய்யுரைக்கும் ஒவ்வொரு பாவியின்  மீதும் அவர்கள் இறங்குகின்றனர்.
அவர்கள் வதந்தியைத் தெரிவிக்கின்றனர். அவர்களுள் பெரும்பாலார் பொய்யர்களாவர்.
மேலும் கவிஞர்களை வழி தவறியவர்களே பின்பற்றுகின்றனர்23.
(கவிஞர்களாகிய) அவர்கள் ஒவ்வொரு பள்ளத்தாக்கிலும் குறிக்கோளின்றி அலைந்து திரிவதை24 நீர் காணவில்லையா?
மேலும் அவர்கள் தாம் செய்யாததைக் கூறுகின்றனர்.
(கவிஞர்களுள்) நம்பிக்கை கொண்டு நற்செயல்கள் புரிபவர்களாகவும், (தங்கள் கவிதைகளில்) அல்லாஹ்வைப் பற்றி அதிகமாக நினைவு கூர்பவர்களாகவும், தங்களுக்கு அநீதியிழைக்கப்பட்ட பின்னரே (நியாயமான முறையில்) திருப்பித் தாக்குபவர்களாகவும் விளங்குபவர்களைத் தவிர, அநீதியிழைப்பவர்கள் தாங்கள் திரும்பிச் செல்ல வேண்டிய இடத்தை விரைவில் தெரிந்து கொள்வார்கள். ரு11
அளவற்ற அருளாளனும், மேன்மேலும் கருணைகாட்டுபவனுமாகிய அல்லாஹ்வின் பெயரால் (ஓதுகிறேன்).
தா, ஸீன்_ தூயவன்; நன்கு கேட்பவன் (அதாவது இதை இறக்கியவன் தூயவனும், வேண்டுதல்களைக் கேட்பவனுமான இறைவனாவான்). இவை குர்ஆன் மற்றும் தெளிவான ஒரு வேதத்தின் வசனங்களாகும்.
நம்பிக்கையாளர்களுக்கு (இது) ஒரு வழிகாட்டியும், நற்செய்தியுமாகும்.
(நம்பிக்கையாளர்களாகிய) அவர்கள் தொழுகையை நிலைநாட்டுபவரும், மேலும் ஸக்காத்து கொடுப்பவரும், மறுமையில் உறுதி, நம்பிக்கை கொள்பவருமாவர்.
மறுமையில் நம்பிக்கை கொள்ளாதாரின் செயல்களை நாம் அவர்களுக்கு அழகு வாய்ந்ததாக்கி(க் காட்டி) யுள்ளோம்1. எனவே அவர்கள் தடுமாறித் திரிகின்றனர்.
அத்தகையோருக்குத் தீய தண்டனை உண்டு. அவர்கள் தாம் மறுமையில் மிகவும் இழப்பிற்குரியோர் ஆவர்.
நிச்சயமாக ஞானம் மிக்கோனும், நன்கு அறிந்தோனுமாகிய ஒருவனிடமிருந்து இந்தக் குர்ஆன் உமக்கு வழங்கப்படுகிறது.
மூஸா, தம் குடும்பத்தினரிடம் இவ்வாறு கூறிய நேரத்தை (நினைத்துப் பார்ப்பீராக). நான் ஒரு நெருப்பைக் கண்டேன்2. நிச்சயமாக நான் உங்களுக்கு அதிலிருந்து ஒரு செய்தியினைக் கொண்டு வருவேன். அல்லது நீங்கள் குளிர் காய்வதற்காக சுடர் விடும் ஓர் எரிகொள்ளியினைக் கொண்டு வருவேன்.
அவர் அதனிடம் வந்தபோது, இந்த நெருப்பிலுள்ளவருக்கும், இதனைச் சூழ்ந்திருப்பவர்களுக்கும் பேரருள் செய்யப்பட்டுள்ளது என்று அவருக்குக் குரல் கொடுக்கப்பட்டது3. மேலும் எல்லா உலகங்களின் இறைவனாகிய அல்லாஹ் தூயவன்.
மூஸாவே! நிச்சயமாக நானே வல்லவனும், நுட்பமான ஞானமுள்ளவனுமாகிய அல்லாஹ்4.
நீர் உமது தடியை எறியும். அவர் அதனை ஒரு சிறிய பாம்பைப் போன்று5 நெளிந்து கொண்டிருக்கக் கண்ட போது, அவர் பின்வாங்கித் திரும்பிச் சென்றார். மேலும் அவர் பின்னால் திரும்பிப் பார்க்கவில்லை. (அப்பொழுது நாம் கூறினோம்:) மூஸாவே! நீர் அஞ்ச வேண்டாம். நிச்சயமாக என்னிடம் தூதர்கள் அஞ்ச வேண்டியதில்லை.
ஆனால் ஒருவன் அநீதியிழைத்த பின்னர் தீமைக்கு ஈடாக நன்மை செய்தால் நிச்சயமாக நான் மிக்க மன்னிப்பவனும், மேன்மேலும் கருணைகாட்டுபவனுமாவேன்.
நீர் உமது கையை, உமது கக்கத்தில் புகுத்துவீராக. அது எந்தக் குறைபாடுமின்றி வெண்மையாக வெளி வரும். இது ஃபிர்அவ்னிடமும், அவனது சமுதாயத்தினரிடமும் அனுப்பப்படும் ஒன்பது அடையாளங்களில் உள்ளதாகும்7. அவர்கள் கட்டுப்பட்டு நடக்காத சமுதாயத்தினராவர்.
எனவே, கண்களைத் திறக்கக் கூடிய எம்முடைய அடையாளங்கள் அவர்களிடம் வந்த போது, இது மிகத் தெளிவான ஒரு மாயவித்தையாகும் என்று அவர்கள் கூறினர்.
அவர்களின் உள்ளங்கள் அவற்றை நம்பியிருந்த அதே வேளையில், அநியாயமாகவும், ஆணவத்துடனும் அவற்றை அவர்கள் மறுத்தனர். எனவே, குழப்பம் விளைவித்தவர்களின் முடிவு எவ்வாறாயிற்று என்பதைப் பார்ப்பீராக. ரு1
நாம் தாவூதுக்கும், ஸுலைமானுக்கும் ஞானத்தை வழங்கினோம். அவ்விருவரும் (இவ்வாறு) கூறினர்: எல்லாப் புகழும் அல்லாஹ்வுக்கே. அவனே எங்களுக்கு, நம்பிக்கை கொண்ட தன் அடியார்களுள் பெரும்பாலாரை விட சிறப்பளித்துள்ளான்.
மேலும் ஸுலைமான் தாவூதின் வாரிசாக விளங்கினார். அவர் மக்களே! எங்களுக்குப் பறவைகளின் மொழி கற்றுக் கொடுக்கப் பட்டிருக்கிறது8.  மேலும் (தேவையான) எல்லாப் பொருட்களும் எங்களுக்கு வழங்கப்பட்டுள்ளன. நிச்சயமாக இது (இறைவனது) மிகத் தெளிவான அருளே எனக் கூறினார்.
ஸுலைமானிடத்து ஜின்கள், மனிதர்கள், பறவைகள் ஆகியவற்றிலிருந்து அவரது படைகள் ஒன்று திரட்டப்பட்டன. அவை (வெவ்வேறு) வகுப்புகளாக அமைந்திருந்தன.
இறுதியாக அவர்கள் நம்ல் பள்ளத்தாக்கிற்கு9 வந்தபோது, நம்ல் சமுதாயத்திலுள்ள ஒருவர்: நம்ல் சமுதாயத்தினரே, ஸுலைமானும், அவரது படைகளும் (உங்கள் நிலைகளை) அறியாமல் உங்களை நசுக்கி விடாதிருப்பதற்காக, நீங்கள் உங்கள் வீடுகளுக்குச் சென்று விடுங்கள் என்றார்.
(ஸுலைமான்) அவர் கூறியதைக் கேட்டு புன்னகை செய்தார். அவர் கூறினார்: நீ எனக்கும், என் பெற்றோருக்கும் செய்த உன் அருட்கொடைக்கு நான் நன்றி செலுத்துவதற்கும்10, நீ திருப்தியடையக் கூடிய பொருத்தமான செயலை நான் செய்வதற்கும், நீ எனக்கு வாய்ப்பளித்து, உன் கருணையால் என்னை நீ உனது நல்லடியார்களுள் சேர்ப்பாயாக!
அவர், பறவைகளை மதிப்பிட்டுப் பார்த்து இவ்வாறு கூறினார்: என்ன? நான் ஹுத்ஹுதைக்11 காணவில்லையே! அவர் (வேண்டுமென்றே) வராதவர்களைச் சேர்ந்தவராக இருக்கின்றாரா?
நிச்சயமாக நான் அவருக்குக் கடினமான தண்டனை வழங்குவேன்,  அல்லது அவரைக் கொன்று விடுவேன், அல்லது அவர் என்னிடம் (வராமலிருந்ததற்குரிய) தெளிவான சான்றொன்றைக் கொண்டு வர வேண்டும்.
எனவே, அவர் சிறிது நேரம் எதிர்பார்த்திருந்தார். (அதற்குள் அங்கு வந்து சேர்ந்த ஹுத்ஹுதாகிய) அவர் இவ்வாறு கூறினார்: நீர் அறியாததை நான் அறிந்துள்ளேன். ஸபாவிலிருந்து உறுதியான ஒரு செய்தியுடன் நான் உம்மிடம் வந்துள்ளேன்.
நான் அ(ந் நாட்டிலுள்ள) வர்களை ஆட்சி செய்யும் ஒரு பெண்ணைக் கண்டேன். அவளுக்கு (த் தேவையான) எல்லாம் வழங்கப்பட்டிருக்கிறது. அவளிடத்து மகத்தான ஒரு அரியணையொன்றும் உள்ளது.
நான் அவளையும், அவளுடைய சமுதாயத்தினரையும் அல்லாஹ்வுக்குப் பதிலாகச் சூரியனை வணங்கிக் கொண்டிருக்கக் கண்டேன். ஷைத்தான், அவர்களின் செயல்களை அவர்களுக்கு அழகு வாய்ந்ததாகக் காட்டி (சரியான) வழியிலிருந்து அவர்களைத் தடுத்து விட்டான். இதனால் அவர்கள் நேர்வழியினைப் பெறவில்லை12.
வானங்களிலும், பூமியிலும் மறைந்திருப்பதை வெளிப்படுத்துபவனும், நீங்கள் மறைத்து வைப்பதையும், நீங்கள் வெளிப்படுத்துவதையும் அறிகின்றவனுமாகிய அல்லாஹ்வை அவர்கள் வணங்கமாட்டார்கள்.
அல்லாஹ் - அவனையன்றி வணக்கத்திற்குரியோன் வேறெவனும் இல்லை. (அவன்) மகத்தான அரியணைக்குரிய இறைவனாவான்.
(இது கேட்டு ஸுலைமான்) கூறினார்: நீர் உண்மை கூறினீரா? அல்லது நீர் பொய்யுரைப்பவர்களைச் சார்ந்தவரா? என்பதை நாம் பார்ப்போம்.
நீர் எனது இக்கடிதத்தைக் கொண்டு சென்று, இதனை அவர்கள் முன் வைத்து விட்டு, பின்னர் அவர்களை விட்டும் விலகி(அடக்கத்துடன் நின்று) அவர்கள் என்ன (விடை) தருகின்றனர் என்று பாரும்.
(அவ்வரசி) இவ்வாறு கூறினாள்: தலைவர்களே! கண்ணியத்திற்குரிய கடிதமொன்று என்னிடம் தரப்பட்டுள்ளது.
இது ஸுலைமானிடமிருந்து (வந்து)ள்ளது. இதில் இவ்வாறு கூறப்பட்டுள்ளது. அளவற்ற அருளாளனும், மேன்மேலும் கருணைகாட்டுபவனுமாகிய அல்லாஹ்வின் பெயரால் (துவக்குகிறேன்).
என்னிடம் பெருமை காட்ட வேண்டாம். மேலும் கட்டுப்பட்டு நடப்பவர்களாக என்னிடம் வாருங்கள். ரு2
பின்னர் அவள் கூறினாள்: தலைவர்களே! என் பிரச்சினை குறித்து நீங்கள் எனக்கு ஆலோசனை வழங்குங்கள். நீங்கள் (என்னிடத்து) உங்கள் கருத்தை வெளிப்படையாகத் தெரிவிக்காதவரை நான் எதனையும் தீர்மானிப்பதேயில்லை.
அவர்கள் கூறினர்: நாம் வலிமை வாய்ந்தவர்களாகவும், போரில் மிகுந்த திறமையுள்ளவர்களாகவும் விளங்குகின்றோம். ஆனால், ஆணையிடுவது உமக்குரியதாகும். எனவே நீர் கட்டளையிடப் போவது என்னவென்பதை ஆழ்ந்து சிந்தனை செய்வீராக.
அவள் கூறினாள்: நிச்சயமாக மன்னர்கள் ஒரு நாட்டில் நுழைந்து விட்டால், அதனை அழித்து, அங்கு வாழ்பவருள் கண்ணியம் மிக்கவர்களை இழிந்தவர்களாக்கி விடுகின்றனர். அவர்கள் இவ்வாறே செய்து வருகின்றனர்.
நான் அவர்களுக்கு ஒரு பரிசு அனுப்பப் போகின்றேன்13. பின்னர் என் தூதர்கள் என்ன (பதிலைத்) திரும்பக் கொண்டு வருகின்றனர் என்று பார்க்கவிருக்கிறேன்.
அந்தப் பரிசு ஸுலைமானிடம் வந்தபோது அவர் கூறினார்: நீங்கள் செல்வத்தைக் கொண்டு எனக்கு உதவி செய்(ய விரும்பு)கின்றீர்களா? ஆனால் அல்லாஹ் எனக்கு வழங்கியிருப்பது, அவன் உங்களுக்கு வழங்கியிருப்பதனை விட மிகச் சிறந்ததாகும். அவ்வாறிருந்தும், நீங்கள் உங்கள் பரிசினைப் பற்றி மகிழ்கின்றீர்கள் (போலும்).
(ஹுத்ஹுதே!) நீர் மீண்டும் அவர்களிடம் சென்று, நிச்சயமாக நாம் அவர்களால் எதிர்க்க முடியாத படைகளுடன் அவர்களிடம் வருவோம்; நாம் அவர்களை(த் தோற்கடித்து) அங்கிருந்து இழிவடைந்தவர்களாகவும், அவர்கள் (அரச மரியாதையை இழந்து) பணிந்தவர்களாகவும் வெளியேற்றி விடுவோம். (என்று அவர்களிடம் கூறும்).
அவர் கூறினார்: அவையினரே! அவர்கள் கட்டுப்பட்டவர்களாக என்னிடம் வருவதற்கு முன்னர், உங்களுள் எவர் அவளது அரியணையை(ப் போன்றதை) என்னிடம் கொண்டு வருவார்?
இதற்கு ஜின்களுள் ஒரு தலைவர்14: நீர் உமது (இந்த) இடத்திலிருந்து எழுந்திருப்பதற்கு முன்னர், நான் அதனை உம்மிடம் கொண்டு வருவேன்; நிச்சயமாக நான் அதற்குரிய பெரும் வலிமையைப் பெற்றவனும், நம்பிக்கைக்குரியவனுமாவேன் என்றார்.
(இறை)வேதத்தின் ஞானமுடைய ஒருவர்15: நீர் உமது கண்ணை மூடித் திறப்பதற்குள் நான் அதனை உம்மிடம் கொண்டு வந்து விடுவேன் என்றார். எனவே (ஸுலைமானாகிய) அவர், அதனைத் தம்முன் வைக்கப்பட்டிருப்பதைக் கண்டபோது இவ்வாறு கூறினார்: நான் நன்றி செலுத்துகிறேனா,  இல்லையா என என் இறைவன் என்னைச் சோதிப்பதற்காக அவன் செய்த அருளாகும். எவர் நன்றி செலுத்துகிறாரோ, அவர் தம(து பயனு)க்காகவே நன்றி செலுத்துகிறார். மேலும் நன்றி காட்டாதவர் (நினைவில் கொள்ளட்டும்!) நிச்சயமாக என் இறைவன் தன்னிறைவு பெற்றவனும், பெரும் வள்ளல்தன்மை உடையவனுமாவான்.
(மேலும்) அவர் கூறினார்: அவளுடைய அரியணையை அவளுக்கு மிகச் சாதாரணமானதாகத் தோன்றுமாறு (இந்த அரியணையை அழகு மிக்கதாக) ஆக்கி விடுங்கள்16. அவள் நேர்வழியைப் பின்பற்றுகிறாளா அல்லது நேர்வழியைப் பின்பற்றாதிருப்பவர்களைச் சேர்ந்தவளாக இருக்கிறாளா என்று பார்ப்போம்.
எனவே அவள் வந்த போது, (அவளிடம்) உமது அரியணை இதைப் போன்று தானிருக்கிறதா எனக் கேட்கப்பட்டது. இதற்கு அவள், இது அதைப் போன்றிருப்பதாகவே தெரிகிறது. எங்களுக்கு இதற்கு முன்னரே ஞானம் வழங்கப்பட்டு விட்டது; நாங்கள் ஏற்கனவே (உமக்குக்) கட்டுப்பட்டு நடப்பவர்களாகி விட்டோம் எனப் பதிலளித்தாள்.
அல்லாஹ்வைத் தவிர, அவள் வணங்கி வந்தது அவளை (நம்பிக்கை கொள்வதிலிருந்து)த் தடுத்தது. நிச்சயமாக அவள் நிராகரிக்கும் சமுதாயத்தைச் சேர்ந்தவளாக இருந்தாள்.
அரண்மனையில் நுழைக என்று அவளிடம் கூறப்பட்டது. அவள் அதனைக் கண்டதும், அதனை ஆழமான தண்ணீர் எனக் கருதிக் கலக்கமடைந்தாள். அப்போது ஸுலைமான், இது வழுவழுப்பான கண்ணாடித் துண்டுகளால் தளம் போடப்பட்ட அரண்மனையாகும் என்றார். (இதைக் கேட்டு) அவள் என் இறைவா! நிச்சயமாக நான் எனக்குத் தீங்கிழைத்துள்ளேன். எல்லா உலகங்களின் இறைவனாகிய அல்லாஹ்வுக்கு நான் ஸுலைமானுடன் கட்டுப்பட்டு நடக்கிறேன் என்றாள்17. ரு3
நிச்சயமாக நான் ஸமூது சமுதாயத்தினரிடம், அவர்களின் சகோதரர் ஸாலிஹைத்  தூதராக அனுப்பினோம். (அவர்) நீங்கள் அல்லாஹ்வை வணங்குங்கள் என்ற (இறை கட்டளையைத் தெரிவித்த)தும், அவர்கள் தங்களுக்கிடையே வாக்குவாதம் செய்யும் இரண்டு பிரிவினர்களாகி விட்டனர்.
அவர் கூறினார்: என் சமுதாயத்தினரே! நன்மை வருவதற்கு முன்னர் தீமையை நீங்கள் ஏன் விரைந்து நாடுகிறீர்கள்? உங்களுக்குக் கருணை காட்டப்படுவதற்காக நீங்கள் இறைவனிடம் பாவமன்னிப்புக் கோருவதில்லையா?
அவர்கள் உம்மையும், உம்முடனுள்ளவர்களையும் கெட்ட சகுனமுள்ளவர்களாகவே காண்கிறோம்18 என்று கூறினார்கள். அவர், உங்கள் கெட்ட சகுன(த்திற்குரிய காரண)ம் அல்லாஹ்விடமுள்ளது. மாறாக, நீங்கள் உண்மையிலேயே சோதனைக்காளாக்கப் பட்டிருக்கின்ற சமுதாயத்தினரே ஆவீர்.
நகரில் ஒன்பது (பேர்) கொண்ட ஒரு கூட்டம் இருந்தது. அவர்கள் நாட்டில் நன்மை (ஏதும்) செய்யாது, குழப்பம் செய்து கொண்டிருந்தனர்.
அவர்கள் கூறினார்கள்: நிச்சயமாக நாங்கள் அவரையும், அவரது குடும்பத்தினரையும் இரவு நேரத்தில் தாக்குவோம். பின்னர் அவரது இரத்தத்திற்குப் பழி வாங்க விரும்புபவரிடம், அவரது குடும்பத்தினரின் அழிவினை நாங்கள் காணவில்லை. நிச்சயமாக நாங்கள் உண்மையாளர்களே என்று கூறுவோம் என்று நீங்கள் யாவரும் அல்லாஹ்வின் மீது சத்தியம் செய்யுங்கள்.
அவர்கள் சதி செய்து திட்டம் தீட்டினர். நாமும் ஒரு திட்டம் தீட்டினோம். ஆனால் அவர்கள் அதனை அறிந்து கொள்வதில்லை.
பின்னர், நீர் அவர்களது திட்டத்தின் முடிவு எவ்வாறாயிற்று என்பதைப் பார்ப்பீராக. நிச்சயமாக நாம், அவர்களையும், அவர்களின் சமுதாயத்தினர் எல்லோரையும் முற்றாக அழித்து விட்டோம்.
இவை அவர்கள் இழைத்த அநீதிகளினால் அழிவிற்குள்ளாகி விட்ட அவர்களின் வீடுகளாகும். நிச்சயமாக அறிவுடைய சமுதாயத்தினருக்கு இதில் ஒரு மாபெரும் அடையாளம் உள்ளது.
எவர்கள் நம்பிக்கை கொண்டு (இறைவனுக்கு) அஞ்சி நடந்தார்களோ அவர்களை நாம் காப்பாற்றினோம்.
லூத்து தம் சமுதாயத்தினரிடம் (இவ்வாறு) கூறிய நேரத்தில்; நீங்கள் கண்டு கொண்டே வெட்கங்கெட்ட செயலைச் செய்கிறீர்களா?
நீங்கள் பாலுணர்ச்சியின் நோக்கத்துடன் பெண்களை விட்டு விட்டு, ஆண்களிடம் வருகிறீர்களா? உண்மையில் நீங்கள் அறிவற்ற சமுதாயத்தினராவீர்கள்.
ஆனால் அவருடைய சமுதாயத்தினர், (மக்களே! நீங்கள்) லூத்தின் குடும்பத்தினரை உங்கள் நகரிலிருந்து வெளியேற்றுங்கள். அவர்கள் மிக நல்லவர்கள் ஆக விரும்பும் மக்கள் (போல்) பேசுகின்றனர் என்பதைத் தவிர வேறு எதையும் பதிலாகச் சொல்லவில்லை.
எனவே நாம் அவரது மனைவியைத் தவிர அவரையும், அவருடைய குடும்பத்தினரையும் காப்பாற்றினோம். நாம் அவளைப் பின்தங்கியவர்களைச் சேர்ந்தவள் என உறுதி கொண்டுள்ளோம்19.
நாம் அவர்கள் மீது ஒரு மழையைப் பொழியச் செய்தோம். எச்சரிக்கப்பட்டவர்கள் மீது பொழியச் செய்யப்பட்ட மழை மிகக் கெட்டது. ரு4
நீர் கூறுவீராக: எல்லாப் புகழும் அல்லாஹ்வுக்கே உரியது. அவன் தேர்ந்தெடுத்துள்ள அவனது அடியார்களுக்கு (என்றென்றும்) சாந்தி நிலவுவதாக. சிறந்தவன் அல்லாஹ்வா? அல்லது அவர்கள் (அவனுக்கு) வைக்கும் இணைகளா? என்றும் நீர் கூறுவீராக.
அல்லது வானங்களையும், பூமியையும் படைத்து, மேகத்திலிருந்து உங்களுக்காக தண்ணீரை இறக்கியவன் எவன்? பின்னர் நாம் அதனைக் கொண்டு ஒளிமிக்க (பழத்) தோட்டங்களை வளரச் செய்தோம். அவற்றின் மரங்களை வளரச் செய்வது உங்களால் இயலாதிருந்தது. அல்லாஹ்வுடன் வேறு கடவுள் உண்டா? இல்லை. மாறாக, (நிராகரிப்பவர்களாகிய) அவர்கள், அவனுக்கு இணை வைக்கும் சமுதாயத்தினராவர்20.
அல்லது பூமியைத் தங்குமிடமாக்கி, அதற்கிடையில் ஆறுகளை அமைத்து, அத(ன் பயனி)ற்காக மலைகளை உருவாக்கி,  (இனிமையானதும், உவர்ப்பானதுமாகிய) இரண்டு கடல்களுக்கிடையே21 தடுப்பொன்றை ஏற்படுத்தியவன் எவன்? அல்லாஹ்வுடன் வேறு கடவுள் உண்டா? ஆனால், உண்மையென்னவென்றால் அவர்களுள் பெரும்பாலார் அறிவதில்லை.
அல்லது துன்பத்திற்காளானவர், அவனிடம் பிரார்த்தனை செய்யும் போது அவரு(டைய வேண்டுதலு)க்குப் பதிலளித்து, (அவரது) தீங்கை அகற்றி, (வேண்டுதல் புரியும்) உங்களை இப்பூமி முழுவதற்கும் வாரிசுகள் ஆக்குபவன் எவன்? (இத்தகு ஆற்றல் பெற்ற) அல்லாஹ்வுடன் வேறு கடவுள் உண்டா? நீங்கள் அறவே உணர்வதில்லை.
அல்லது நிலம், கடல் ஆகியவற்றின் (பல்வேறு வகையான) இருள்களில் உங்களுக்கு வழி காட்டுபவன் எவன்? மேலும் தன் அருளுக்கு (அதாவது மழைக்கு) முன்னால் நற்செய்தியாகக் காற்றுக்களை அனுப்புகிறவன் எவன்? அல்லாஹ்வுடன் வேறு கடவுள் உண்டா? அவர்கள் (அவனுக்கு) வைக்கும் இணைகளை விட அல்லாஹ் மிக்க மேலானவன்.
அல்லது முதன்முறையாகப் படைப்பைத் துவக்கி, அதை மீண்டும் செய்பவன் எவன்? மேலும் வானத்திலிருந்தும், பூமியிலிருந்தும் உங்களுக்கு உணவளிப்பவன் எவன்? அல்லாஹ்வுடன் வேறு கடவுள் உண்டா? நீர் கூறுவீராக: நீங்கள் உண்மையாளர்களாயின் (அவனுடன் வேறு கடவுளரும் உண்டு என்பதற்கான) உங்கள் சான்றைக் கொண்டு வாருங்கள்.
நீர் கூறுவீராக: அல்லாஹ்வையன்றி வானங்களிலும், பூமியிலுமுள்ள எவரும் மறைவானதை அறிவதில்லை. அவர்கள் எப்போது (உயிர்ப்பிக்கப்பட்டு) எழுப்பப்படுவர் என்பதையும் அவர்கள் அறிவதில்லை.
மாறாக, மறுமை பற்றிய அவர்களின் அறிவு முற்றாக முடிவு பெற்றது. அதுமட்டுமன்று அவர்கள் அது குறித்து ஐயத்திற்குள்ளாகி இருக்கின்றனர். இன்னும் அது குறித்து அவர்கள் குருடர்களேயாவர். ரு5
நிராகரிப்பாளர்கள் கூறுகின்றனர்: நாங்களும், எங்கள் மூதாதையர்களும் மண்ணாகி விட்டாலுமா, நாங்கள் மீண்டும் (உயிர்ப்பிக்கப்பட்டு) வெளியே கொண்டு வரப்படுவோம்?
எங்களிடமும், எங்கள் மூதாதையர்களிடமும் இதற்கு முன்னர் அவ்வாறே வாக்களிக்கப்பட்டது. இவை முன்னோர்களின் கட்டுக்கதைகளேயாகும்.
நீர் கூறுவீராக: நீங்கள் பூமியில் பயணம் செய்து, குற்றவாளிகளின் முடிவு எவ்வாறாயிற்று என்பதனைப் பாருங்கள்.
நீர் அவர்களைப் பற்றிக் கவலையடையவும் வேண்டாம்; அவர்கள் தீட்டும் சதித் திட்டங்களினால் வருந்தவும் வேண்டாம்.
நீங்கள் உண்மையாளர்களாயின் (தண்டனையைப் பற்றிய) இந்த வாக்குறுதி எப்பொழுது (நிறைவேறும்) என்று அவர்கள் கேட்கின்றனர்.
நீங்கள் அவசரப்படுகின்றவற்றுள் ஒரு சில (தண்டனைகள்) உங்களுக்குப் பின்னாலேயே வந்து கொண்டிருக்கலாம் என்று நீர் கூறுவீராக.
நிச்சயமாக உமது இறைவன் மக்களுக்கு அருள் செய்பவனாக இருக்கிறான். ஆனால் அவர்களுள் பெரும்பாலார் நன்றி செலுத்துவதில்லை.
மேலும் நிச்சயமாக உமது இறைவன் அவர்களின் நெஞ்சங்கள் மறைப்பவற்றையும், அவர்கள் வெளியிடுபவற்றையும் அறிகின்றான்.
வானத்திலும், பூமியிலும் மறைந்திருக்கும் எந்தப் பொருளும் தெளிவான நூலில் (பதிவாகி) இல்லாமல் இல்லை.
நிச்சயமாக இந்தக் குர்ஆன் இஸ்ராயீல் மக்கள் கருத்து வேறுபாடு கொண்டுள்ள பெரும்பாலானவற்றை அவர்களுக்கு விளக்குகின்றது.
நிச்சயமாக இது நம்பிக்கை கொண்டவர்களுக்கு வழிகாட்டியாகவும், அருளாகவும் விளங்குகின்றது.
நிச்சயமாக உமது இறைவன் (இஸ்ராயீல் மக்களாகிய) அவர்களுக்கிடையே (குர்ஆனாகிய) தன் கட்டளையைக் கொண்டு தீர்ப்பு வழங்குகின்றான். மேலும் அவன் வல்லோனும், நன்கு அறிபவனுமாவான்.
எனவே, நீர் அல்லாஹ்விடமே நம்பிக்கை வைப்பீராக. நிச்சயமாக நீர் தெளிவான உண்மையில் இருக்கின்றீர்.
நிச்சயமாக இறந்தவர்களை உம்மால் செவியேற்குமாறு செய்ய முடியாது; செவிடர்களையும் (உமது) அழைப்பைச் செவியேற்குமாறு செய்ய முடியாது. (குறிப்பாக) அவர்கள் புறமுதுகு காட்டித் திரும்பி விடும் போது.
மேலும் உம்மால் குருடர்களுக்கும் அவர்களின் வழிகேட்டிலிருந்து நேர்வழி காட்ட முடியாது. எம் வசனங்களிடத்து நம்பிக்கை கொள்பவர்களை மட்டுமே நீர் செவியேற்குமாறு செய்கின்றீர். மேலும் அவர்கள் கட்டுப்பட்டு நடப்பவர்களாவர்.
அவர்களுக்கு எதிராகத் தீர்ப்பு வழங்கப்படும் போது, நாம் அவர்களுக்காகப் பூமியிலிருந்து கடிக்கும் கிருமியை வெளிப்படுத்துவோம்22. மக்கள் நம் அடையாளங்களில் நம்பிக்கை கொள்ளாததே அதற்குக் காரணம். ரு6
ஒவ்வொரு சமுதாயத்திலும் எமது அடையாளங்களைப் பொய்யாக்கியோருள், ஒரு பெருங் கூட்டத்தை நாம் ஒன்று திரட்டும் நாளை (நினைத்துப் பாருங்கள்). பின்னர் அவர்கள் பல்வேறு பிரிவுகளாகப் பிரிக்கப்படுவர்.
இறுதியாக அவர்கள் (அவனிடம்) வரும்போது, அவன் (இவ்வாறு) கூறுவான்: அவை குறித்து முழுமையான அறிவு பெறாமலிருந்தும், நீங்கள் என் அடையாளங்களைப் பொய்யாக்கினீர்களா?23 அல்லது நீங்கள் (இஸ்லாத்திற்கெதிராக) என்னென்ன செய்து கொண்டிருந்தீர்கள்?
அவர்கள் அநீதியிழைத்ததனால், அவர்களுக்கெதிராகத் தீர்ப்பு வழங்கப்பட்டு விடும். அவர்களால் எதுவும் பேச முடியாது24.
நாம் இரவை, அவர்கள் அதில் ஓய்வெடுத்துக் கொள்வதற்காகவும், பகலை, பார்க்கும் சக்தியினை வழங்கக் கூடியதாகவும் ஆக்கியிருப்பதனை அவர்கள் பார்க்கவில்லையா? நிச்சயமாக இதில் நம்பிக்கை கொண்ட சமுதாயத்திற்குப் பல அடையாளங்கள் உள்ளன.
எக்காளம் ஊதப்படும் நாளில், அல்லாஹ் நாடியவர்களைத் தவிர, வானங்களிலுள்ளவர்களும், பூமியிலுள்ளவர்களும் பதற்றமடைவார்கள். எல்லோரும் பணிவுடன் அவனிடம் வருவார்கள்.
மலைகளை நீர் காண்கிறீர். அவை உறுதியாக நிலைத்து நிற்பதாக நினைக்கிறீர். ஆனால் அவை மேகங்கள் மிதப்பதைப் போன்று அசைந்து கொண்டிருக்கின்றன25. இது, ஒவ்வொன்றையும் நிறைவாகச் செய்துள்ள அல்லாஹ்வுடைய செயலாகும். நிச்சயமாக அவன் நீங்கள் செய்கின்றவற்றை நன்கு அறிபவனாவான்.
நற்செயலைச் செய்பவருக்கு, அதனை விடச் சிறந்தது (நற்பலனாகக் ) கிடைக்கும். அத்தகையோர் அந்நாளில் பதற்றத்திலிருந்து பாதுகாக்கப்பட்டவர்களாவர்.
தீய செயலைச் செய்பவர்களின் தலைவர்கள் நரகத்தில் தள்ளப்படுவார்கள். பின்னர் உங்களுக்குரிய கூலி, உங்கள் செயலுக்கேற்றதாக இல்லையா? (என்று அவர்களிடம் கூறப்படும்).
நான் இந்த (மக்கா) நகரத்தின் இறைவனை வணங்க வேண்டுமென்று எனக்குக் கட்டளையிடப்பட்டுள்ளது. அவனே இதனைப் புனிதமாக்கியுள்ளான். மேலும் ஒவ்வொரு பொருளும் அவனுக்குரியதேயாகும். மேலும் நான் கட்டுப்பட்டு நடப்பவர்களைச் சேர்ந்தவனாக விளங்க வேண்டுமென்று எனக்குக் கட்டளையிடப்பட்டுள்ளது.
மேலும் நான் குர்ஆனைப் படித்துக் காட்டுவதற்கும், (எனக்குக் கட்டளையிடப்பட்டுள்ளது). எனவே, நேர்வழியினைப் பின்பற்றுபவர், தமக்காகவே அதனைப் பின்பற்றுகின்றார். எவர் வழிதவறிச் செல்வாரோ அவரிடம் நான் எச்சரிக்கை செய்பவனேயாவேன் எனக் கூறுவீராக.
மேலும் நீர் கூறுவீராக: எல்லாப் புகழும் அல்லாஹ்வுக்கே. அவன் உங்களுக்குத் தன் அடையாளங்களை விரைவில் காட்டுவான். நீங்கள் அவற்றை அறிந்து கொள்வீர்கள். மேலும் உமது இறைவன் நீங்கள் செய்வதனைப் பற்றி அறியாதவனல்ல. ரு7
அளவற்ற அருளாளனும், மேன்மேலும் கருணைகாட்டுபவனுமாகிய அல்லாஹ்வின் பெயரால் (ஓதுகின்றேன்).
தா, ஸீன், மீம் - (இதனை இறக்குபவன்) தூயவன், நன்கு கேட்பவன், மேன்மை மிக்கவன் (ஆவான்).
இவை, தெளிவான வேதத்தின் வசனங்களாகும்.
நம்பிக்கை கொண்ட மக்களுக்காக நாம், மூஸா மற்றும் ஃபிர்அவ்னின் உண்மையான வரலாற்றை உமக்கு எடுத்துரைக்கின்றோம்.
நிச்சயமாக ஃபிர்அவ்ன், பூமியில் மிகவும் கர்வங் கொண்டு, அதன் மக்களைப் பல பிரிவுகளாகப் பிரித்து விட்டான். அவன் அவர்களுள் ஒரு பிரிவினரைப் பலவீனப்படுத்த விரும்பி, அவர்களின் ஆண் குழந்தைகளைக் கொன்றும், அவர்களின் பெண்களை உயிர் வாழவும் விட்டான். நிச்சயமாக அவன் குழப்பம் விளைவிப்பவர்களைச் சார்ந்தவனாக இருந்தான்.
பூமியில் பலவீனமானவர்கள் எனக் கருதப்பட்டவர்களுக்கு நாம் பேருதவி செய்து, அவர்களைத் தலைவராக்கி, (எல்லா அருள்களுக்கும்) அவர்களை வாரிசுகளாக்க விரும்பினோம்.
மேலும் நாம் அவர்களைப் பூமியில் நிலை நாட்டவும், அவர்களிடமிருந்து ஃபிர்அவ்னும், ஹாமானும், அவ்விருவரது படையினரும் அஞ்சியதை நாம் அவர்களுக்குக் காட்டவும் (விரும்பினோம்).
நாம் மூஸாவின் தாயாருக்கு வஹி மூலம் (இவ்வாறு) அறிவித்தோம்:- "நீர் அவருக்குப் பாலூட்டுவீராக. அவ(ரது உயி)ரைக்  குறித்து நீர் அஞ்சினால், அவரை நதியில் போட்டு விடுவீராக; நீர் அஞ்சவும் வேண்டாம்; வருந்தவும் வேண்டாம். (ஏனெனில்) நாம் அவரை உம்மிடம் திரும்பக் கொண்டு சேர்ப்போம். மேலும் நிச்சயமாக நாம் அவரைத் தூதர்களுள் ஒருவராக ஆக்குவோம்".
ஃபிர்அவ்னின் குடும்பத்தவ(ருள் ஒருவ)ர் அவரை எடுத்துக் கொண்டார், அதன் காரணமாக அவர், அவர்களுக்கு எதிரியாகவும், துயர(த்திற்குக் காரண) மாகவும் ஆகினார். நிச்சயமாக ஃபிர்அவ்னும், ஹாமானும்1, இவ்விருவரது படையினரும் தவறிழைப்பவர்களாக இருந்தனர்.
ஃபிர்அவ்னின் (குடும்பத்தினருள் ஒரு) பெண்2, இவன் எனக்கும், உமக்கும் கண்ணுக்குக் குளிர்ச்சியை அளிக்கக் கூடியவனாக விளங்குவான். இவனைக் கொன்று விடாதீர்கள்; இவன் நமக்குப் பயனளிக்கலாம்; அல்லது நாம் இவனை மகனாக ஆக்கிக் கொள்ளலாம் என்றாள். அவர்கள் உண்மையினை உணரவில்லை3.
மூஸாவுடைய தாயாரின் உள்ளம் (கவலையிலிருந்து) விடுதலை பெற்றது. அவள் நம்பிக்கை கொண்டவர்களைச் சார்ந்தவளாக அவளது உள்ளத்தை நாம் உறுதிப்படுத்தியிருக்கவில்லையாயின், அவள் அதனை (அந்த நிகழ்ச்சியின் உண்மைகளையெல்லாம்) வெளிப்படுத்தியே இருப்பாள்.
அவள் அவருடைய சகோதரியிடம், நீ அவரைப் பின் தொடர்ந்து செல் என்றாள். எனவே அவள் அவரைத் தொலைவிலிருந்து கவனித்துக் கொண்டிருந்தாள். ஆனால் (ஃபிர்அவ்னின் மக்களாகிய) அவர்கள் அதனைப் பற்றி அறியாதவர்களாக இருந்தனர்.
அவர் பாலூட்டும் தாய்களை மறுத்து விட வேண்டுமென்று நாம் ஏற்கனவே தீர்மானித்து விட்டோம் 4. எனவே (மூஸாவின் சகோதரியாகிய) அவள், உங்களுக்காக அவரை வளர்த்து, அவரது நன்மையை நாடும் ஒரு குடும்பத்தினரைப் பற்றி நான் உங்களுக்குத் தெரிவிக்கட்டுமா? என்று கூறினாள்.
அவளது கண்கள் குளிர்ச்சி அடையவும், அவள் வருந்தாமலிருக்கவும், அல்லாஹ்வின் வாக்குறுதி உண்மையானது என்று அவள் அறிந்து கொள்ளவும் நாம் அவரை, அவரது தாயாரிடம் திரும்ப ஒப்படைத்தோம். ஆனால், அவர்களுள் பெரும்பாலார் அறிந்து கொள்வதில்லை. ரு1.
அவர் முழுப்பக்குவமடைந்து, தம் வலிமையைப் பெற்ற போது5, (நுட்பமான) அறிவையும், ஞானத்தையும் நாம் அவருக்கு வழங்கினோம். இவ்வாறே நாம் நன்மை செய்பவர்களுக்கு நற்பலன் கொடுக்கின்றோம்.
(ஒருநாள்) அவர் அந்த நகரத்திற்குள் அமைதியான நேரத்தில், அதன் மக்கள் கவனிக்காதவாறு நுழைந்தார்6. அப்போது அங்கு இருவர் சண்டையிட்டுக் கொண்டிருந்ததை அவர் கண்டார். ஒருவர், அவரது கூட்டத்தைச் சேர்ந்தவரும், மற்றொருவர், அவரது பகைவர்களைச் சேர்ந்தவரும் ஆவார். தம் கூட்டத்தைச் சேர்ந்தவர், தம் பகைவனுக்கு எதிராக அவரை உதவிக்கு அழைத்தார். எனவே மூஸா, அ(ப்பகை)வரை ஒரு குத்துக் குத்தினார். இதனால் அவர் மரணமடைந்து விட்டார். (பின்னர் மூஸா) இது ஷைத்தானின் செயலைச் சேர்ந்தது7. நிச்சயமாக அவன் பகைவனும், பகிரங்கமான வழிகேட்டில் நடத்துபவனுமாவான் என்று கூறினார்.
என் இறைவா! நான் என் ஆத்மாவுக்கு அநீதியிழைத்து விட்டேன். எனவே நீ என்னை மன்னிப்பாயாக என்று (மூஸா) கூறினார். ஆகவே, அவரை மன்னித்து விட்டான். அவன் மிக்க மன்னிப்பவனும், மேன்மேலும் கருணைகாட்டுபவனுமாவான்.
மேலும் அவர், என் இறைவா! நீ எனக்குச் செய்த அருட்கொடையின் காரணமாக8 நான் இனி ஒரு போதும் குற்றவாளிகளுக்கு உதவி செய்பவனாக இருக்க மாட்டேன் என்றார்.
காலையில் அவர் அந்த நகரத்தில் பயந்த நிலையிலும், எச்சரிக்கையுடனும் துயிலெழுந்தார். அந்த நேரத்தில் தம்மிடம் நேற்று உதவி கோரியவர், மீண்டும் உதவிக்காக அவரை அழைத்தார். இதற்கு மூஸா அவரிடம், நிச்சயமாக நீ மிகத்தெளிவான வழிகேட்டில் செல்பவனாவாய் என்றார்.
எனவே அவர், அவ்விருவருக்கும் பகைவராக இருந்தவரைப் பிடிக்க எண்ணிய போது அவர்9, மூஸாவே! நீர் நேற்று ஒருவரைக் கொன்றது போன்று, என்னையும் கொன்று விடக் கருதுகிறீரா? ' நாட்டில் நீர் வம்பனாக (பலவீனர்களை நசுக்கவே) நாடுகிறீர்; மேலும் நீர் சமாதானம் செய்து வைப்பவராக விளங்க விரும்பவில்லை' என்றார்.
ஒருவர் அந்த நகரத்தின் தொலைவிலுள்ள பகுதியிலிருந்து விரைந்து வந்தார். அவர், மூஸாவே! நிச்சயமாகத் தலைவர்கள் உம்மைக் கொன்று விட உமக்கெதிராக ஆலோசனை செய்து கொண்டிருக்கின்றனர்; எனவே நீர் இந் நாட்டிலிருந்து வெளியேறி விடுவீராக; நிச்சயமாக நான் உமது நன்மையை நாடுபவர்களைச் சேர்ந்தவனாவேன் என்றார்.
ஆகவே அவர் அங்கிருந்து அச்சத்துடனும், விழிப்புணர்ச்சியுடனும் வெளியேறினார். அவர், என் இறைவா! அநீதியிழைக்கும் சமுதாயத்திலிருந்து என்னைக் காப்பாற்றுவாயாக என்று கூறினார். ரு2
அவர் மத்யன் நகரத்தை10 நோக்கிச் சென்ற போது அவர், என் இறைவன் எனக்கு நேரான பாதையினைக் காட்டலாம் என்று நம்புகிறேன் என்றார்.
அவர் மத்யன் நகரத்தின் தண்ணீர் (துறை)க்கு வந்து சேர்ந்த போது அவர், அங்கு(த் தங்கள் மந்தைகளுக்கு)த் தண்ணீர் காட்டிக் கொண்டிருந்த மக்கள் கூட்டத்தைக் கண்டார். மேலும் அவர், அவர்களுக்கு அப்பால், (தங்கள் மந்தைகளை) பின்னால் நிறுத்திக் கொண்டிருந்த இரண்டு பெண்களையும்11 கண்டார். உங்கள் இருவருக்கும் என்ன வேண்டும்? என அவர் (மூஸா) கேட்டார். இதற்கு அவ்விரு பெண்களும், இந்த மேய்ப்பர்கள் (தங்கள் மந்தைகளுடன்) போகாதவரை (இவற்றிற்கு) எங்களால் தண்ணீர் காட்ட முடியாது; எங்கள் தந்தை (இங்கு வரவியலாத அளவிற்கு) மிகவும் வயது முதிர்ந்தவர் என்று பதிலளித்தனர்.
அவர் அவ்விருவருக்காக (மந்தைகளுக்கு)த் தண்ணீர் காட்டி விட்டுப் பின்னர் ஒரு நிழலின் பக்கமாகத் திரும்பிச் சென்று, "என் இறைவா! நிச்சயமாக எனக்கு நன்மையிலிருந்து நீ எதை வழங்கினாலும் நான் அதை இரப்பவனாகவே இருக்கின்றேன்" என்றார்.
அவ்விருவருள் ஒருத்தி நாணத்துடன் நடந்து அவரிடத்து வந்தாள். நீர் எங்களுக்காக (மந்தைகளுக்கு)த் தண்ணீர் காட்டியதற்குரிய கூலியினை என் தந்தை உமக்கு வழங்குவதற்காக அவர் உம்மை அழைக்கின்றார் என்று அவள் கூறினாள். எனவே அவர் அ(ம் முதிய) வரிடம் வந்து அவர் முன் (தமது) வரலாற்றினை விளங்கிய போது அவர், "நீர் அஞ்ச வேண்டாம், நீர் அநீதியிழைக்கும் சமுதாயத்தினரிடமிருந்து தப்பித்துக் கொண்டீர்" என்றார்.
இதற்கு அவ்விருவருள் ஒருத்தி என் தந்தையே! நீர் இவரைப் பணியாளராக அமர்த்திக் கொள்க. ஏனென்றால், வலிமைமிக்க, நம்பிக்கைக்குரியவரே நீர் வேலைக்கு வைத்துக் கொள்ளும் பணியாளர்களுள் மிகச்சிறந்தவர் என்றாள்12.
அவர் (மூஸாவிடம்) கூறினார்: நீர் எனக்கு எட்டாண்டுகள் ஊழியம் புரிய வேண்டுமென்ற நிபந்தனையின் மீது, என்னுடைய இவ்விரு பெண்களுள் ஒருத்தியை நான் உமக்கு மணமுடித்துத் தர விரும்புகிறேன். ஆனால் நீர் பத்து(வருடங்களை) நிறைவு செய்தால், அது உமது சொந்த விருப்பத்தைப் பொருத்ததாகும். நான் உமக்கு எந்தக் கஷ்டத்தையும் கொடுக்க விரும்பவில்லை. அல்லாஹ் நாடினால் நீர் என்னை நேர்மையாளர்களைச் சார்ந்தவனாகக் காண்பீர்.
(அதற்கு மூஸா) கூறினார்: இது எனக்கும், உமக்குமிடையில் (முடிவெடுக்கப்பட்டு) உள்ளது. இவ்விரு காலக்கெடுவினுள் நான் எதனை நிறைவேற்றினாலும், எந்தக் குற்றமும் என்னைச் சாராது. மேலும் நாம் கூறுவதற்கு அல்லாஹ்வே பொறுப்பாளி ஆவான். ரு3
மூஸா அந்தக் காலக்கெடுவை நிறைவேற்றி விட்டுத் தம் குடும்பத்தினருடன் பயணம் செய்த போது அவர், மலையின் பக்கத்தில் ஒரு நெருப்பைக் கண்டார். அவர் தம் குடும்பத்தினரிடம், நீங்கள் இங்கு தங்கியிருங்கள்; நான் ஒரு நெருப்பைக் கண்டேன்13. ஒருவேளை நான் அங்கிருந்து உங்களுக்காக (முக்கியமான) செய்தியொன்றை கொண்டு வருவேன் அல்லது நீங்கள் குளிர் காய்வதற்காக ஓர் எரிகொள்ளியினைக் கொண்டு வரலாம் என்றார்.
அவர் அதனிடம் வந்த போது, அருள் செய்யப்பட்ட இடத்திலுள்ள பள்ளத்தாக்கின் வலப்பக்கமிருந்து - அந்த மரத்திலிருந்து மூஸாவே! நிச்சயமாக நானே எல்லா உலகங்களின் இறைவனாகிய அல்லாஹ் என்று குரல் கொடுக்கப்பட்டது.
மேலும் நீர் உமது தடியை எறியும் (என்றும் கூறப்பட்டது) அவர் அதனை, அது ஒரு சிறிய பாம்பைப் போன்று14 நெளிந்து கொண்டிருக்கக் கண்ட போது, அவர் பின்வாங்கிச் சென்றார். மேலும் அவர் பின்னால் திரும்பிப் பார்க்கவில்லை (அப்பொழுது அவரிடம் இவ்வாறு கூறப்பட்டது) மூஸாவே! முன்னோக்கி வருக: அஞ்ச  வேண்டாம்: நிச்சயமாக நீர் பாதுகாப்புப் பெற்றவர்களைச் சார்ந்தவராவீர்.
நீர் உமது கையை உமது மார்புக்கருகில் அங்கியினுள் புகுத்துவீராக. அது எந்தக் குறைபாடுமின்றி வெண்மையாக வெளிவரும். பயத்திலிருந்து விடுபடுவதற்காக நீர் உமது கையை உமது பக்கம் இழுத்துக் கட்டிக் கொள்ளும். எனவே இவை உமது இறைவனிடமிருந்து ஃபிர்அவ்னுக்கும், அவனது அவையினருக்கும் இரண்டு சான்றுகளாகும். நிச்சயமாக அவர்கள் கட்டுப்பட்டு நடக்காத சமுதாயத்தினராவர்.
(மூஸா) கூறினார்: என் இறைவா! நான் அவர்களுள் ஒருவரைக் கொன்று விட்டேன். எனவே அவர்கள் என்னைக் கொலை செய்து விடுவார்களோ என்று நான் அஞ்சுகிறேன்15.
என் சகோதரர் ஹாரூன் என்னை விடவும் மிகத் திறமையாகப் பேசுபவர். எனவே அவர் என்னை உண்மைப்படுத்துவதற்காக, அவரை உதவியாளராக என்னுடன் அனுப்பி வைப்பாயாக. அவர்கள் என்னைப் பொய்ப்படுத்தி விடுவார்களோ என்று நான் அஞ்சுகிறேன்.
நாம் உமது சகோதரனைக் கொண்டு, உமது கரத்தை வலுப்படுத்துவோம். மேலும் உங்கள் இருவருக்கும் (வெற்றிக்குரிய) ஆற்றல் அளிப்போம். அவர்களால் உங்களை நெருங்க முடியாது. நீங்கள் இருவரும், உங்களைப் பின்பற்றுபவர்களும் எம் அடையாளங்கள் மூலம் வெற்றி பெறுபவர்களாவீர்கள் என்று (இறைவன்) கூறினான்.
மூஸா எம்முடைய தெளிவான அடையாளங்களுடன் வந்த போது, அவர்கள் இது பொய்யாகப் புனையப்பட்ட மாயவித்தையேயாகும்; நம் முன்னோர்களான மூதாதையர்களிடம் இது (போன்றது) பற்றி நாங்கள் கேட்டதில்லையே என்றனர்.
மேலும் மூஸா (இவ்வாறு) கூறினார்: என் இறைவன், தன்னிடமிருந்து நேர்வழியினைக் கொண்டு வந்தவரையும், இறுதி முடிவு எவருக்குரியதாகும் என்பதையும் நன்கு அறிபவனாவான்; நிச்சயமாக, அநீதியிழைப்பவர்கள் ஒருபோதும் வெற்றி பெறுவதில்லை.
(அதற்கு) ஃபிர்அவ்ன் கூறினான்: தலைவர்களே! என்னையன்றி உங்களுக்கு வேறெந்தக் கடவுளும் இருப்பதாக எனக்குத் தெரியவில்லை. எனவே ஹாமானே! நான் மூஸாவின் இறைவனைத் தேடுவதற்காக களிமண் (செங்கல்)களைச் சுட்டு எனக்காக ஒரு கோபுரத்தை எழுப்பு16. ஏனெனில் நிச்சயமாக நான் அவரைப் பொய்யர்களைச் சார்ந்தவராகக் கருதுகின்றேன்.
அவனும், அவனது படைகளும் நாட்டின் எந்த நியாயமுமின்றி ஆணவத்துடன் நடந்து கொண்டனர். அவர்கள் எம்மிடம் ஒருபோதும் திரும்பக் கொண்டு வரப்பட மாட்டார்கள் என்று எண்ணினர்.
எனவே நாம் அவனையும், அவனது படைகளையும் பிடித்து, அவர்களைக் கடலில்17 எறிந்து விட்டோம். ஆகவே, அநீதியிழைப்பவர்களின் முடிவு எவ்வாறாயிற்று என்பதனைப் பார்ப்பீராக.
(மக்களை) நரகத்தின் பால் அழைக்கக் கூடிய தலைவர்களாக நாம் அவர்களை ஆக்கினோம். மேலும் மறுமை நாளில் அவர்களுக்கு எந்த உதவியும் செய்யப்படமாட்டாது.
நாம் இவ்வுலகில் அவர்களை சாபம் பின்தொடரச் செய்தோம்; மேலும் மறுமை நாளில் அவர்கள் நன்மைகளை(யெல்லாம்) இழந்தவர்களைச் சார்ந்தவர்களாக இருப்பர். ரு4
நாம் முன்னுள்ள தலைமுறையினரை அழித்ததன் பின்னர், மூஸாவிற்கு வேதத்தை வழங்கினோம். அது மக்களுக்கு (ஆன்மீகப்) பார்வைய(ளிப்பதா)கவும், நேர்வழியாகவும், கருணையாகவும் விளங்கியது. மேலும் (அதனை) அவர்கள் அறிவுரை பெறுவதற்கே (வழங்கினோம்).
நாம் மூஸாவிடம்(நபித்துவப்) பணியினை ஒப்படைத்த பொழுது, நீர் (மலையின்) மேற்குப் பக்கத்தில் இருந்ததுமில்லை18, நீர் சாட்சிகளுள் ஒருவராக இருந்ததுமில்லை.
ஆனால் நாம் (மூஸாவுக்குப் பின்னர்) பல தலைமுறையினரை உருவாக்கினோம். அவர்களின் ஆயுள் நீளமாகியது. (இதனால் அவர்கள் தங்களுக்கு முன்னறிவிக்கப்பட்டவற்றை மறந்து விட்டனர்). மேலும் நீர் மத்யன் மக்களுக்கு எம் அடையாளங்களைப் படித்துக் காட்டுபவராய், அவர்களிடையே வாழ்ந்து வரவுமில்லை. மாறாக, தூதர்களை அனுப்பியது நாமே19.
மேலும் நாம் (மூஸாவை) அழைத்த போதும், நீர் மலையின் பக்கத்தில் இருந்ததில்லை. மாறாக, உமக்கு முன்னர், எச்சரிப்பவர் எவரும் தம்மிடம் வராத சமுதாயத்தினர்20 அறிவுரையினைப் பெறும் பொருட்டு, நீர் அவர்களுக்கு எச்சரிப்பதற்காக உமது இறைவனிடமிருந்து ஓர் அருளாகவே (நாம் உம்மை அனுப்பியுள்ளோம்).
அவர்கள் தம் கைகள் முன்னால் (செய்து) அனுப்பியவற்றின் காரணமாக ஒரு துன்பம் ஏற்பட்டால் 'எம் இறைவா, நீ ஒரு தூதரை எங்களிடம் ஏன் அனுப்பவில்லை? ஒரு தூதரை அனுப்பியிருந்தால் நாங்கள் உன் அடையாளங்களைப் பின்பற்றி, நம்பிக்கையாளர்களைச் சேர்ந்தவர்களாகி இருப்போம் என அவர்கள் கூறாதிருக்கவும் (உம்மைத் தூதராக அனுப்பினோம்).
எம்மிடமிருந்து அவர்களிடம் உண்மை வந்தபோது, மூஸாவுக்குக் கொடுக்கப்பட்ட போதனையைப் போன்றது இவருக்கு ஏன் கொடுக்கப்படவில்லை? என்று அவர்கள் கூறினர். இதற்கு முன்னர் மூஸாவுக்குக் கொடுக்கப்பட்டதை அவர்கள் மறுக்கவில்லையா? (மூஸா, ஹாரூன் ஆகிய) இருவரும் ஒருவருக்கொருவர் உதவி செய்யும் மாயவித்தைக்காரர்களாவர் என்றும் அவர்கள் கூறியிருந்தார்கள். மேலும் நாங்கள் இவையெல்லாவற்றையும் மறுக்கின்றோம் என்றும் அவர்கள் கூறியிருந்தார்கள்.
"நீங்கள் உண்மையாளர்களாயின் இவ்விரு வேதங்களை விடச் சிறந்த, நேர்வழியினைக் காட்டும் வேதமொன்றை, நான் பின்பற்றுவதற்காக நீங்கள் அல்லாஹ்விடமிருந்து கொண்டு வாருங்கள்" என்று நீர் கூறுவீராக.
அவர்கள் உமக்குப் பதிலளிக்கவில்லையாயின், அவர்கள் தமது தீய விருப்பங்களையே பின்பற்றுகின்றனர் என்று நீர் அறிந்து கொள்வீராக. மேலும் அல்லாஹ்விடமிருந்து எந்த வழி காட்டலுமின்றித் தனது தீய விருப்பத்தைப் பின்பற்றுபவனை விட மிகத் தவறான வழியில் செல்பவன் எவன்? நிச்சயமாக அநீதியிழைக்கும் சமுதாயத்தினருக்கு அல்லாஹ் (வெற்றியின்) வழியினைக் காட்டுவதில்லை. ரு5
அவர்கள் அறிவுரையினைப் பெற வேண்டுமென்பதற்காக நிச்சயமாக நாம் (எமது) செய்தியினை அவர்களுக்கு தொடர்ந்து அறிவித்தோம்.
நாம் எவர்களுக்கு இதற்கு முன்னர் வேதத்தைக் கொடுத்திருந்தோமோ அவர்கள் இதன் மீது நம்பிக்கை கொள்கின்றனர்21.
மேலும் இது அவர்களுக்குப் படித்துக் காட்டப்படும் போது, நாங்கள் இதன் மீது நம்பிக்கை கொள்கின்றோம்; நிச்சயமாக, இது எங்கள் இறைவனிடமிருந்து வந்துள்ள உண்மையாகும். நிச்சயமாக நாங்கள் இதற்கு முன்னரே (இறைவனுக்குக்) கட்டுப்பட்டு நடப்பவர்களாகி விட்டோம் என்று அவர்கள் கூறுகின்றனர்.
அவர்கள் மேற்கொண்ட பொறுமையின் காரணமாக22 அவர்களுக்குரிய பிரதிபலன் அவர்களுக்கு இரு முறை வழங்கப்படும்23. மேலும் அவர்கள் நன்மையைக் கொண்டு தீமையை எதிர்க்கின்றனர். மேலும் நாம் அவர்களுக்கு வழங்கியதிலிருந்து அவர்கள் செலவு செய்கின்றனர்.
அவர்கள் வீண் பேச்சைக் கேட்க நேர்ந்தால்24, அதனைப் புறக்கணித்து விட்டு (இவ்வாறு) கூறுவார்கள்: " எங்களுக்கு எங்கள் செயலும், உங்களுக்கு உங்கள் செயலுமே; உங்களுக்கு சாந்தி உண்டாவதாக; நாங்கள் அறிவீனர்களுடன் தொடர்பு வைத்துக் கொள்ள விரும்புவதில்லை ".
நீர் விரும்பியவர்களை நேர் வழியில் செலுத்த நிச்சயமாக உம்மால் முடியாது25. மாறாக அல்லாஹ், தான் விரும்புபவருக்கு நேர் வழி காட்டுகின்றான். மேலும் நேரான வழியில் செல்லக் கூடியவர் யார் என்பதை அவன் நன்கு அறிகின்றான்.
மேலும் நாங்கள் உம்முடன் (உள்ள) இந்த வழிகாட்டலைப் பின்பற்றினால், எங்கள் நாட்டிலிருந்து நாங்கள் பறிக்கப்பட்டு விடுவோம்26 என்று அவர்கள் கூறுகின்றனர். (நீர் கூறுவீராக) நாம் அவர்களுக்கு அமைதியான பாதுகாப்பகம் வழங்கவில்லையா? எம்மிடமிருந்து எல்லாப் பொருட்களின் பழங்களும் அங்கு உணவாகக் கொண்டு வரப்படுகின்றன. ஆனால் அவர்களுள் பெரும்பாலார் அறிவதில்லை.
தம் வாழ்க்கையில் பெரும் மகிழ்ச்சியுடனிருந்த எத்தனையோ ஊர்களை நாம் அழித்து விட்டோம். இதோ (பாருங்கள்) இவை யாவும் அவர்கள் வசித்த இடங்களாகும். அவர்களுக்குப் பின் எவரும் அங்கு வாழ்ந்ததில்லை. மேலும் நாமே (அவற்றிற்கு) வாரிசாகி விட்டோம்.
நம் அடையாளங்களை அவர்களுக்குப் படித்துக் காட்டும் ஒரு தூதரை (அவர்களது) ஊர்களின் தலை நகரத்தில் எழுப்பாத வரையில், உம் இறைவன் அவற்றை ஒருபோதும் அழிப்பவனல்ல. மேலும் அவ்வூர்களிலுள்ள மக்கள் அநீதியிழைப்பவர்களாக இருந்தாலேயன்றி அவற்றை நாம் அழிப்பதில்லை.
உங்களுக்குக் கொடுக்கப்பட்டவையெல்லாம் இவ்வுலக வாழ்க்கைக்குரிய தற்காலிகப் பொருள்களும், அதன் அலங்காரங்களுமேயாகும். அல்லாஹ்விடமுள்ளது மிகச் சிறந்ததும், என்றும் நிலையானதுமாகும். அவ்வாறிருந்தும் நீங்கள் அறிந்து கொள்வதில்லையா? ரு6
நாம் (மறுமையில் கிடைக்கும் வெற்றியைப் பற்றிய) அழகிய வாக்குறுதியளித்து, அதனை அடைய இருக்கின்ற ஒருவரும், இவ்வுலக வாழ்க்கைக்குரிய பொருட்களை மட்டும் நாம் கொடுத்துப் பின்னர் மறுமை நாளில் (குற்றம் சாட்டப்பட்டவராக எம்முன்) கொண்டு வரப்படுபவர்களைச் சார்ந்தவராக இருக்கும் ஒருவரும் ஒப்பாவாரா?
அந்நாளில், அவன் அவர்களை அழைத்து, எனக்கு இணையானவர்கள் என்று நீங்கள் நினைத்திருந்த அவர்கள் எங்கே? எனக் கேட்பான்.
தங்களுக்கு எதிராக (தண்டனைக்குரிய) தீர்ப்பு வழங்கப்பட்டவர்கள்27 (இவ்வாறு) கூறுவார்கள், "எங்கள் இறைவா! இவர்களைத் தாம் நாங்கள் தவறான வழியில் நடத்தினோம். நாங்கள் தவறான வழியில் சென்றது போன்று இவர்களையும் தவறான வழியில் செல்ல வைத்தோம். (இப்பொழுது இவர்களிடமிருந்து) நாங்கள் விலகிக் கொண்டு உன்னிடம் (திரும்பி) வருகின்றோம்; இவர்கள் எங்களை வணங்குபவர்களாக இருந்ததில்லை".
இப்பொழுது நீங்கள் உங்கள் கூட்டாளிகளை அழையுங்கள் எனக் கூறப்படும். அவர்கள், அவர்களை அழைப்பார்கள். ஆனால் அவர்கள், அவர்களுக்குப் பதிலளிக்க மாட்டார்கள். (இணை வைத்தவர்களாகிய) அவர்கள் அத் தண்டனையைக் காண்பார்கள். அந்தோ! அவர்கள் நேர்வழியில் சென்றிருக்கக்கூடாதா?
அந்நாளில், இறைவன் அவர்களை அழைத்து, நீங்கள் தூதர்களுக்கு என்ன பதிலளித்தீர்கள்? எனக் கேட்பான்.
அந்நாளில் எல்லா விசயங்களும் அவர்களுக்கு மறந்து போய்விடும். அவர்கள் ஒருவரையொருவர் கேட்க(க் கூட) மாட்டார்கள்.
ஆனால் மனம் வருந்தி, நம்பிக்கை கொண்டு, நற்செயலாற்றுபவர் விரைவில் வெற்றி பெற்றவர்களைச் சேர்ந்தவராகி விடலாம்.
மேலும் உமது இறைவன், தான் விரும்புவதைப் படைக்கவும்; (தான் விரும்புபவரைத்) தேர்ந்தெடுக்கவும் செய்கின்றான். (தேர்ந்தெடுக்கும்) இவ்விசயத்தில் அவர்களுக்கு எவ்வித உரிமையுமில்லை. அல்லாஹ் தூயவன்; மேலும் அவர்கள் (அவனுக்கு) இணையாகக் கொள்பவற்றை விட அவன் மிகவும் மேலானவன்.
மேலும் உமது இறைவன், அவர்களின் உள்ளங்கள் மறைத்து வைப்பதையும், அவர்கள் வெளிப்படுத்துவதையும் அறிகின்றான்.
மேலும் அவனே அல்லாஹ் - அவனையன்றி வணக்கத்திற்குரியவன் வேறு எவனும் இல்லை. தொடக்கத்திலும், மறுமையிலும் எல்லாப் புகழும் அவனுக்கே உரியது. மேலும் ஆட்சி அவனுக்கே உரியது. அவனிடமே நீங்கள் திரும்பவும் கொண்டு வரப்படுவீர்கள்.
நீர் கூறுவீராக: அல்லாஹ் உங்கள் மீது இரவை, மறுமை நாள் வரை நீடித்திருக்கச் செய்து விட்டால், அல்லாஹ்வையன்றி உங்களுக்கு ஒளியைக் கொண்டு வரும் கடவுள் வேறு யார் என்பதை நீங்கள் எனக்குத் தெரிவியுங்கள். நீங்கள் கவனமாகக் கேட்பதில்லையா?
நீர் கூறுவீராக! அல்லாஹ் உங்கள் மீது பகலை, மறுமை நாள் வரை நீடித்திருக்கச் செய்து விட்டால், நீங்கள் ஓய்வெடுத்துக் கொள்ளும் இரவை அல்லாஹ்வையன்றி உங்களுக்குக் கொண்டு வரும் கடவுள் வேறு யார் என்பதை நீங்கள் எனக்குத் தெரிவியுங்கள். நீங்கள் (சிந்தித்துப்) பார்ப்பதில்லையா?
அவன் தனது கருணையினால், உங்களுக்காக இரவையும், பகலையும், நீங்கள் அதில் ஓய்வெடுத்துக் கொள்ளவும், (பகலில்) அவனது அருளைத் தேடவும் ஏற்படுத்தியுள்ளான். மேலும் நீங்கள் நன்றியுள்ளவர்களாக விளங்குவதற்காகவே (இவ்வாறு செய்தான்).
அந்நாளில் அவன் அவர்களை அழைத்து, எனக்கு இணையானவர்கள் என்று நீங்கள் நினைத்திருந்த அவர்கள் எங்கே எனக் கேட்பான்.
நாம் ஒவ்வொரு சமுதாயத்திலிருந்தும் சாட்சியொருவரைக் கொண்டு வந்து நிறுத்துவோம். பின்னர், உங்கள் சான்றைக் கொண்டு வாருங்கள் என்று கூறுவோம். அப்போது அவர்கள், உண்மை அல்லாஹ்வுக்குரியதே என்று அறிந்து கொள்வார்கள். மேலும் அவர்கள் இட்டுக்கட்டிப் பேசியவையெல்லாம் அவர்களை விட்டு மறைந்து விடும். ரு7
நிச்சயமாக காரூன், மூஸாவின் இனத்தைச் சேர்ந்தவனாக இருந்தான். ஆனால் அவன் அவர்களுக்குக் கொடுமையிழைத்தான்28.  நாம் அவனுக்கு (அதிகமான) கருவூலங்களைக் கொடுத்திருந்தோம்29. அவனது (கருவூலங்களின்) சாவிகள், வலிமை வாய்ந்த ஒரு கூட்டம் கஷ்டத்துடன் சுமக்கக் கூடியதாக இருந்தன30. அவனது சமுதாயத்தினர் அவனிடம் (இவ்வாறு) கூறினர்: " நீ (இந்த அளவிற்குப்) பெருமையடிக்க வேண்டாம். நிச்சயமாக அல்லாஹ் (இவ்வாறு) பெருமையடிக்கின்றவரை விரும்புவதில்லை.
அல்லாஹ் உனக்கு வழங்கியதிலிருந்து மறுமை வாழ்விடத்தைத் தேடிக் கொள். இவ்வுலகிலுள்ள உன் பங்கையும் (முற்றிலுமாக) மறந்து விட வேண்டாம். அல்லாஹ் உனக்கு நல்லது செய்தது போன்று நீயும் (மற்றவர்களுக்கு) நல்லதைச் செய். மேலும் பூமியில் நீ குழப்பத்தை நாடாதே. நிச்சயமாக குழப்பம் விளைவிப்பவர்களை அல்லாஹ் நேசிப்பதில்லை.
என்னிடம் (மட்டும்) உள்ள அறிவின் காரணமாகவே இது எனக்கு தரப்பட்டுள்ளது என்று (காரூன்) கூறினான். அவனுக்கு முன்னர், அவனை விட மிகவும் வலிமை வாய்ந்தவர்களாயும், மிகுந்த செல்வங்களைப் பெற்றவர்களாயும் இருந்த (பல) தலைமுறையினரை அல்லாஹ் அழித்து விட்டான் என்பதை அவன் அறியவில்லையா?31. குற்றவாளிகளிடம் தங்கள் பாவங்கள் குறித்து (விளக்கம் தருமாறு) வினவப்படமாட்டாது32.
அவன் தன் சமுதாயத்தினரின் முன் தனது பகட்டு ஆரவாரத்துடன் சென்றான். இவ்வுலக வாழ்வினை(ப் பெரிதும்) விரும்பியவர்கள், காரூனுக்கு வழங்கப்பட்டிருப்பது போன்று, நமக்கும் கிடைத்திருக்க வேண்டாமா? உண்மையிலேயே அவன் பெரும் பேறு பெற்றவனாவான் என்று கூறினார்கள்.
ஆனால் ஞானம் பெற்றவர்கள்; உங்களுக்குக் கேடுதான்; நம்பிக்கை கொண்டு, நற்செயலாற்றுபவருக்கு அல்லாஹ்விடமிருந்து கிடைக்கும் வெகுமதி மிகச் சிறந்ததாயிருக்கும். இது பொறுமையினை மேற்கொள்பவர்களுக்கேயன்றி வேறெவருக்கும் வழங்கப்பட மாட்டாது என்று கூறினார்கள்.
பின்னர் நாம் அவனையும், அவனது வம்சத்தையும் பூமி விழுங்கி விடுமாறு செய்து விட்டோம். அல்லாஹ்வுக்கு எதிராக, அவனுக்கு உதவி செய்யும் எந்தக் கூட்டத்தினரும் அவனுக்கு இருந்ததில்லை. உதவிக்கு அழைப்போரைச் சேர்ந்தவனாகவும் அவன் இருந்ததில்லை.
அவனது பதவியினை அடைய நேற்று வரை ஆவலுடன் விரும்பியவர்கள் (இவ்வாறு) கூறத் தொடங்கினார்கள். அந்தோ! நிச்சயமாக அல்லாஹ், தன் அடியார்களுள் தான் நாடுபவர்களுக்கு (வாழ்விற்கு வேண்டியதை) மிகுதியாக வழங்குகின்றான்; மேலும் (தான் நாடுபவர்களுக்கு அதைக்) கட்டுப் படுத்தவும் செய்கின்றான்; அல்லாஹ் நம்மீது அருள் செய்யாமலிருந்திருப்பின், அவன் நம்மை(யும்) அது விழுங்கி விடுமாறு செய்திருப்பான். அந்தோ! நிராகரிப்பவர்கள் ஒருபோதும் வெற்றி பெறுவதில்லைரு8.
இந்த மறுமை வீட்டை பூமியில் தற்பெருமையையும், குழப்பத்தையும் விரும்பாதவர்களுக்காக நாம் ஏற்படுத்தியுள்ளோம். (நல்ல) முடிவு இறையச்சமுடையவர்களுக்கே ஏற்படும்.
நற்செயல் செய்பவருக்கு அதனை விடவும் சிறந்த நற்பலன் உண்டு. ஒருவன் தீய செயலைச் செய்தால், தீய செயல்களைச் செய்பவர்களுக்கு, அவர்கள் செய்தவற்றிற்கேற்பவே கூலி வழங்கப்படும்.
இந்தக் குர்ஆ(னின் போதனையி) னை உமக்குக் கடமையாக்கியவன் (உம்முடைய) திரும்புமிடத்திற்கு33 உம்மை நிச்சயமாக மீண்டும் கொண்டு வருவான்34. நீர் கூறுவீராக: என் இறைவன் நேர்வழியினைக் கொண்டு வந்தவரையும், தெளிவான வழிகேட்டில் இருப்பவரையும் நன்கு அறிவான்.
உமக்கு முழுமையான ஒரு வேதம் அருளப்படுமென்று நீர் எதிர்பார்த்ததேயில்லை. ஆனால் இது உமது இறைவனிடமிருந்துள்ள ஓர் அருளேயாகும். எனவே நீர் நிராகரிப்பவர்களுக்கு ஒருபோதும் உதவி செய்பவராக இருக்க வேண்டாம்.
அல்லாஹ்வின் வசனங்கள் உமக்கு இறக்கப்பட்டதன்  பின்னர், அவற்றிலிருந்து உம்மை எவனும் தடுத்து விட வேண்டாம். நீர் உம் இறைவன் பால் (மக்களெல்லாரையும்) அழைப்பீராக. மேலும் (அவனுக்கு) இணை வைப்பவர்களைச் சார்ந்தவராகி விட வேண்டாம்.
அல்லாஹ்வையன்றி வேறெந்தக் கடவுளையும் நீர் அழைக்காதீர். அவனையன்றி வணக்கத்திற்குரியவன் எவனும் இல்லை. அவனைத் தவிர அனைத்தும் அழியக் கூடியவையே35. தீர்ப்பு அவனுக்கே உரியது. மேலும் நீங்கள் யாவரும் அவனிடமே திருப்பப்படுவீர்கள். ரு9
அளவற்ற அருளாளனும், மேன்மேலும் கருணை காட்டுபவனுமாகிய அல்லாஹ்வின் பெயரால் (ஓதுகின்றேன்).
அலிஃப் லாம் மீம் (நான் அல்லாஹ், எல்லாம் அறிபவன்).
"நாங்கள் நம்பிக்கை கொண்டுள்ளோம்" என்று கூறுவதனால், அவர்கள் விட்டு விடப்படுவார்களென்றும், அவர்கள் சோதனைக்கு ஆளாக்கப்படமாட்டார்களென்றும் மக்கள் எண்ணுகின்றனரா?
அவர்களுக்கு முன்னிருந்தவர்களை நாம் சோதித்தோம். எனவே (இப்பொழுதும்) நிச்சயமாக அல்லாஹ் உண்மையாளர்களை வெளிப்படுத்துவான். மேலும் பொய்யர்களையும் நிச்சயமாக அவன் வெளிப்படுத்துவான்.
அல்லது தீய செயல்களைச் செய்பவர்கள் எம்மை விட்டுத் தப்பியோடி விடுவார்களென்று அவர்கள் எண்ணுகின்றனரா? அவர்கள் எடுக்கும் முடிவு மிகத் தீயதே.
அல்லாஹ்வை சந்திக்கவிருப்பதை எதிர்பார்ப்பவர்கள் (அதற்கு ஆயத்தம் செய்து கொள்ளட்டும்). ஏனெனில் அல்லாஹ்வால் குறிக்கப்பட்ட நேரம் நிச்சயமாக வருகிறது. மேலும் அவன் நன்கு கேட்பவனும், நன்கு அறிபவனுமாவான்.
(இறைவனுக்காக) கடினமான முயற்சி செய்பவர், உண்மையிலேயே தமக்காகவே முயல்கிறார். நிச்சயமாக அல்லாஹ் எல்லா உலகங்களை விட்டும் தன்னிறைவு பெற்றவனாவான்.
மேலும் நம்பிக்கை கொண்டு, நற்செயலாற்றியவர்களின்1 தீமைகளை நிச்சயமாக நாம் அவர்களை விட்டும் அகற்றி விடுவோம். மேலும் அவர்களது செயல்களுக்கு, மிகச்சிறந்த நற்பலனை நிச்சயமாக நாம் அவர்களுக்கு வழங்குவோம்.
தன் பெற்றோரிடம் நன்முறையில் நடந்து கொள்ள வேண்டுமென மனிதனுக்கு நாம் கட்டளையிட்டுள்ளோம். ஆனால் உனக்கு எதனைப் பற்றித் தெரியாதோ அதனை எனக்கு நீ இணை வைப்பது குறித்து, அவர்கள் உன்னிடம் வாக்குவாதம் செய்தால் நீ அவர்களுக்குக் கீழ்ப்படிய வேண்டாம். என்னிடமே நீங்கள் திரும்பி வர வேண்டியதுள்ளது. நீங்கள் செய்த (நல்லவை, தீய) வை பற்றி நான் உங்களுக்கு அறிவிப்பேன்.
மேலும் நம்பிக்கை கொண்டு நற்செயலாற்றியவர்களை நல்லடியார்களில் (கூட்டத்தில்) சேர்த்து வைப்போம்.
நாங்கள் அல்லாஹ்விடத்து நம்பிக்கை கொண்டுள்ளோம் எனக் கூறும் சிலர் மக்களுள் இருக்கின்றனர். ஆனால் அல்லாஹ்வுக்காக அவர்கள் துன்புறுத்தப்பட்டால், அவர்கள் மக்களின் துன்புறுத்தலை அல்லாஹ்வின் தண்டனையைப் போன்று கருதுகின்றனர். உமது இறைவனிடமிருந்து உதவி வந்தால், நிச்சயமாக நாங்கள் உங்களுடன் தானிருந்தோம் என்று அவர்கள் உறுதியாகக் கூறுகின்றனர். உலக மக்களின் உள்ளங்களிலுள்ளதை அல்லாஹ் நன்கு அறிபவனில்லையா?
நிச்சயமாக அல்லாஹ் நம்பிக்கை கொண்டவர்களையும் வெளிப்படுத்தி விடுவான், நயவஞ்சகர்களையும் வெளிப்படுத்தி விடுவான்.
நிராகரிப்பவர்கள், நம்பிக்கை கொண்டிருப்பவர்களிடம் நீங்கள் எங்கள் வழியினைப் பின்பற்றுங்கள் ; நிச்சயமாக நாங்கள் உங்கள் பாவங்களைச் சுமந்து கொள்வோம் எனக் கூறுகின்றனர். ஆனால் அவர்களால் இவர்களின் பாவங்களுள் எதனையும் சுமக்க இயலாது. நிச்சயமாக அவர்கள் பொய்யர்களாவர்.
ஆனால் நிச்சயமாக அவர்கள் தங்கள் சுமைகளையும், தங்கள் சுமைகளுடன் (மற்றவர்களின்) சுமைகளையும் சுமப்பார்கள். அவர்கள் இட்டுக் கட்டிப் பேசியது பற்றி மறுமை நாளில் நிச்சயமாக அவர்களிடம் கேள்வி கேட்கப்படும். ரு1
நிச்சயமாக நாம் நூஹை அவரது சமுதாயத்தினரிடம் அனுப்பினோம். அவர் ஆயிரம் ஆண்டுகளுக்கு ஐம்பது ஆண்டுகள் குறைவாக அவர்களிடையே வாழ்ந்தார்2. பின்னர் அவர்கள் அநீதியிழைப்பவர்களாக இருந்த வேளையில் அவர்களைப் பெரும் வெள்ளம் (திடீரென) பிடித்துக் கொண்டது.
எனினும் நாம் அவரையும், (அவருடன்) அக் கப்பலில் இருந்தவர்களையும் காப்பாற்றினோம். மேலும் நாம் இதனை உலக மக்களுக்கெல்லாம் ஓர் அடையாளமாகவும் ஆக்கினோம்.
இப்ராஹீம் தம் சமுதாயத்தினரிடம் இவ்வாறு கூறிய நேரத்தை (நினைத்துப் பாருங்கள்). நீங்கள் அல்லாஹ்வை வணங்குங்கள். அவனுக்கு அஞ்சி நடவுங்கள். நீங்கள் அறிவீர்களாயின், இதுவே உங்களுக்கு மிக்க நன்று.
நீங்கள் அல்லாஹ்வையன்றி, சிலைகளையே வணங்குகின்றீர்கள். (மார்க்கத்தைக் குறித்துப்) பொய்யைப் புனைகின்றீர்கள். அல்லாஹ்வையன்றி நீங்கள் வணங்குபவற்றால், உங்களுக்கு உணவு வழங்க இயலாது. எனவே நீங்கள் அல்லாஹ்விடம் உணவைத் தேடுங்கள்; அவனை வணங்குங்கள், அவனுக்கு நன்றி செலுத்துங்கள். நீங்கள் அவனிடமே திரும்பவும் கொண்டு செல்லப்படுவீர்கள்.
நீங்கள் பொய்யாக்கினால், உங்களுக்கு முன்னிருந்த சமுதாயங்களும் (தங்கள் தூதர்களைப்) பொய்ப்படுத்தினர். தூதரின் பொறுப்பு (தூதுச் செய்தியினைத்) தெளிவாகத் தெரிவிப்பதேயாகும். (வலுக்கட்டாயமாக ஏற்றுக் கொள்ள வைப்பதன்று).
அல்லாஹ் எவ்வாறு படைப்பினைத் தோற்றுவிக்கின்றான்; பின்னர் அதனைத் திரும்பவும் செய்கின்றான் என்பதனை அவர்கள் காண்பதில்லையா? நிச்சயமாக இது அல்லாஹ்விற்கு மிக எளிதேயாகும்.
நீர் கூறுவீராக: நீங்கள் பூமியில் பயணம் செய்து, அவன் எவ்வாறு படைப்பினை முதலில் தோற்றுவித்தான் என்பதனைப் பாருங்கள்3. அடுத்து அல்லாஹ் மரணத்திற்குப் பிறகு அவர்களை மீண்டும் உயிர்ப்பிக்கின்றான். நிச்சயமாக அல்லாஹ் எல்லாவற்றிற்கும் பேராற்றல் பெற்றவனாவான்.
அவன் தான் நாடுபவர்களுக்கு தண்டனை வழங்குகின்றான்4. மேலும் தான் நாடுபவர்களுக்கு அருள் செய்கின்றான். அவனிடமே நீங்கள் திருப்பப்படுவீர்கள்.
உங்களால் பூமியிலோ, வானத்திலோ (இறைவனது திட்டங்களை) செயலிழக்கச் செய்ய இயலாது. அல்லாஹ்வையன்றி உங்களுக்கு எந்த நண்பனுமில்லை; எந்த உதவியாளனுமில்லை. ரு2
அல்லாஹ்வின் அடையாளங்களையும், அவனைச் சந்திக்கவிருப்பதையும்5 மறுப்பவர்கள் என் அருளில் நம்பிக்கையிழந்தவர்களேயாவர். மேலும் அத்தகையவர்களுக்கு மிக்க வேதனையளிக்கக் கூடிய தண்டனை உண்டு.
அவரது (இப்ராஹீமின்) சமுதாயத்தினர், நீங்கள் அவரைக் கொன்று விடுங்கள்; அல்லது அவரை எரித்து விடுங்கள் எனக் கூறியதே அவர்களின் பதிலாக இருந்தது. (எனவே அவர்கள் அவரை நெருப்பில் எறிந்து விட்டனர்.) ஆனால் அல்லாஹ் அவரை நெருப்பிலிருந்து காப்பாற்றி விட்டான். நம்பிக்கை கொண்ட சமுதாயத்தினருக்கு நிச்சயமாக இதில் அடையாளங்கள் உள்ளன.
நிச்சயமாக நீங்கள் இவ்வுலக வாழ்க்கையில் உங்களுக்கிடையே நேசத்தி(னை வளர்ப்ப)ற்காக அல்லாஹ்வையன்றி, சிலைகளை எடுத்துக் கொண்டீர்கள்6. பின்னர் மறுமை நாளில் உங்களுள் சிலர், சிலரை நிராகரிப்பார்கள். மேலும் உங்களுள் சிலர், சிலரைச் சபிப்பார்கள். நீங்கள் தங்குமிடம் நரகமாகும். மேலும் உங்களுக்கு உதவி செய்பவர் எவரும் இருக்க மாட்டார் என்று அவர் கூறினார்.
அவரிடத்து (இப்ராஹீமிடத்து) லூத் நம்பிக்கை கொண்டார். அவர் (இப்ராஹீம்), "நான் என் இறைவனிடம் புகலிடம் தேடிச் செல்லவிருக்கிறேன்7. நிச்சயமாக அவன் வல்லமையுள்ளவனும், மிக நுட்பமான ஞானமுள்ளவனுமாவான்" என்றார்.
நாம் அவருக்கு இஸ்ஹாக்கையும், யாகூபையும் வழங்கினோம். அவரது சந்ததிகளிடையே நபித்துவத்தையும், வேதத்தையும் (அருட்கொடையாக) அளித்தோம். மேலும் இவ்வுலகிலும் அவருக்கு, அவருக்குரிய நற்பலனை வழங்கினோம். மறுமையிலும் நிச்சயமாக அவர் நல்லடியார்களைச் சார்ந்தவராக இருப்பார்8.
லூத்தையும் (நாம் தூதராக அனுப்பினோம்). அவர் தம் சமுதாயத்தினரிடம், நீங்கள் உங்களுக்கு முன்னர் உலகில் எவரும் ஒருபோதும் செய்யாத, வெறுக்கத்தக்க செயலொன்றைச் செய்கின்றீர்கள்.
நீங்கள் (பெண்களை விட்டு) ஆண்களிடம் வருகின்றீர்களா? மேலும் நீங்கள் நெடுஞ்சாலையில் கொள்ளையடிக்கின்றீர்களா? நீங்கள் உங்கள் கூட்டங்களில் வெறுக்கத்தக்க செயலைச் செய்கின்றீர்கள்9 என்று கூறிய போது, அவரது சமுதாயத்தினர், நீர் உண்மையாளர்களைச் சார்ந்தவராயின், அல்லாஹ்வின் தண்டனையை எங்களுக்குக் கொண்டு வாரும் என்று கூறியதே அவர்களின் பதிலாக இருந்தது.
அவர், என் இறைவா! இந்தக் குழப்பக்காரர்களான சமுதாயத்தினருக்கு எதிராக நீ எனக்கு உதவி செய்வாயாக என்றார். ரு3
இப்ராஹீமிடம் நற்செய்தியினைக் கொண்டு வந்த நமது தூதர்கள்10, " இந்த நகர மக்களை நாங்கள் அழித்து விடப் போகிறோம். ஏனென்றால், நிச்சயமாக இதன் மக்கள் அநீதியிழைப்பவர்களாக இருக்கின்றார்கள்" என்று கூறினார்கள்.
ஆனால், அங்கு லூத் இருக்கின்றாரே என்று அவர் கூறினார். அங்குள்ளவர்களை நாங்கள் நன்கு அறிவோம்; அவரையும், அவரது மனைவி நீங்கலாக, அவரது குடும்பத்தினரையும் நிச்சயமாக நாங்கள் காப்பாற்றி விடுவோம். அவள் பின்தங்கி விடுபவர்களைச் சார்ந்தவளாவாள் என்று அவர்கள் கூறினார்கள்.
எம் தூதர்கள் லூத்திடம் வந்த போது, அவர்களின் காரணமாக அவர் துயரத்தில் ஆழ்ந்து, அவர்களைக் குறித்து அவர் (தன்) இயலாமையை உணர்ந்தார்11. (இதனைக் கண்டு) அவர்கள் கூறினர்: நீர் அஞ்ச  வேண்டாம்; துயரமடையவும் வேண்டாம்; நிச்சயமாக நாம் உம்மையும், உமது மனைவி நீங்கலாக உமது குடும்பத்தினரையும் காப்பாற்றி விடுவோம்12. (ஏனெனில்) அவள் பின்தங்கி விடுபவர்களைச் சார்ந்தவளாவாள்.
இந்த நகர மக்கள் கட்டுப்பட்டு நடக்காததனால், நிச்சயமாக நாம் இவர்களுக்கு வானத்திலிருந்து ஒரு தண்டனையை இறக்கி வைக்கப் போகிறோம்.
அதன் மூலம் தெளிவானதோர் அடையாளத்தை, அறிந்து கொள்ளும் மக்களுக்காக நாம் விட்டு வைத்துள்ளோம்.
மத்யன் நகருக்கு அவர்களின் சகோதரர் ஷுஐபையும் (நாம் தூதராக அனுப்பினோம்) அவர் (இவ்வாறு) கூறினார்: "என் சமுதாயத்தினரே! அல்லாஹ்வை வணங்குங்கள். இறுதி நாளை நினைவில் கொள்ளுங்கள். பூமியில் குழப்பம் விளைவிப்போராய் அநீதியிழைக்காதீர்கள்".
ஆனால் அவர்கள் அவரைப் பொய்யாக்கினர். எனவே கொடும் பூகம்பம் அவர்களைப் பற்றிக் கொண்டது. இதனால் அவர்கள் தங்கள் வீடுகளில் முகங்குப்புற வீழ்ந்து கிடந்தனர்.
ஆது, ஸமூது சமுதாயங்களையும் (நாம் அழித்து விட்டோம்). அவர்கள் வாழ்ந்த இடங்களிலிருந்து அது உங்களுக்கு தெளிவாகும். ஷைத்தான் அவர்களின் செயல்களை அவர்களுக்கு அழகு வாய்ந்ததாக்கிக் காட்டினான்13. அவர்கள் அறிவுக்கூர்மையுள்ளவர்களாக இருந்தும், (அல்லாஹ்வின்) வழியில் அவர்களைச் செல்ல விடாமல் அவன் தடுத்து விட்டான்.
மேலும் காரூன், ஃபிர்அவ்ன், ஹாமான் ஆகியவர்களையும் (நாம் அழித்து விட்டோம்). அவர்களிடம் மூஸா மிகத்தெளிவான அடையாளங்களைக் கொண்டு வந்தார். ஆனால் அவர்கள் பூமியில் ஆணவத்துடன் நடந்து கொண்டனர். ஆயினும் அவர்களால் (நமது ஆக்கினையிலிருந்து) தப்பிக்க முடிந்ததில்லை.
நாம் அவர்களுள் ஒவ்வொருவரையும்,  அவ(ரவ)ரது பாவத்தின் காரணமாகப் பிடித்தோம். அவர்களுள் சிலர் மீது நாம் கல் மழையைப் பொழியச் செய்தோம். அவர்களுள் சிலரை ஓசை மிகுந்த சூறாவளி பற்றிக் கொண்டது. நாம் அவர்களுள் சிலரைப் பூமி விழுங்கி விடுமாறு செய்தோம். அவர்களுள் சிலரை நாம் மூழ்கடித்து விட்டோம். அல்லாஹ் அவர்களுக்குத் தீங்கிழைக்கவில்லை. மாறாக அவர்கள் தங்களுக்குத் தாங்களே தீங்கிழைத்துக் கொண்டனர்.
அல்லாஹ்வையன்றி மற்றவர்களை உதவியாளர்களாக்கிக் கொண்டவர்களின் நிலை, தனக்காக ஒரு வீட்டைக் கட்டிக் கொண்ட சிலந்தியின் நிலையைப் போன்றதாகும். நிச்சயமாக வீடுகளிலெல்லாம் மிகவும் பலவீனமானது சிலந்தியின் வீடேயாகும். அந்தோ! அவர்கள் தெரிந்திருக்க வேண்டுமே!
அல்லாஹ்வையன்றி அவர்கள் அழைப்பவற்றை நிச்சயமாக அவன் அறிகின்றான். அவன் வல்லமையுள்ளவனும், நுட்பமான ஞானமுள்ளவனுமாவான்.
இவை மக்களுக்காக நாம் விளக்கும் எடுத்துக்காட்டுகளாகும். ஆனால் ஞானமுடையவர்கள் மட்டுமே இவற்றை புரிந்து கொள்கின்றனர்.
அல்லாஹ் வானங்களையும், பூமியையும் குறிப்பிட்ட ஒரு நோக்கத்துடனேயே படைத்தான். நிச்சயமாக இதில் நம்பிக்கை கொண்டவர்களுக்கு ஓர் அடையாளம் உள்ளது. ரு4
(குர்ஆன்) வேதத்திலிருந்து உமக்கு வஹி அறிவித்ததை ஓதுவீராக. மேலும் தொழுகையினை நிலை நாட்டுவீராக. நிச்சயமாக தொழுகை வெட்கக் கேட்டிலிருந்தும், பகிரங்கமான தீமையிலிருந்தும் (ஒருவனைத்) தடுக்கின்றது. நிச்சயமாக அல்லாஹ்வை நினைவு கூருவது (ஏனையவற்றை விட) பெரிது. மேலும் அல்லாஹ் நீங்கள் செய்வதை அறிகின்றான்.
வேதத்தையுடையவர்களுடன், சிறந்த (உறுதியான, ஆதாரத்)தினாலன்றி விவாதம் செய்யாதீர்கள். ஆனால் அவர்களுள் அநீதியிழைப்பவர்களைத் தவிர (அவர்களுக்கேற்றவாறு விவாதம் செய்வது உங்கள் மீது குற்றமன்று) நீங்கள் (அவர்களிடம்) எங்களுக்கு இறக்கப்பட்டிருப்பதிலும், உங்களுக்கு இறக்கப்பட்டிருப்பதிலும் நாங்கள் நம்பிக்கை கொள்கின்றோம். எங்கள் இறைவனும், உங்கள் இறைவனும் ஒருவனேயாவான். நாங்கள் அவனுக்கே கட்டுப்பட்டு நடக்கின்றோம் என்று கூறுங்கள்.
இவ்வாறே நாம் உமக்கு (இந்த முழுமையான) வேதத்தை இறக்கியுள்ளோம். எனவே நாம் எவர்களுக்கு (தவ்ராத்) வேத(த்தின் உண்மையான ஞான)த்தை வழங்கியுள்ளோமோ அவர்கள் இதில் நம்பிக்கை கொள்கின்றனர். (வேதம் பெற்ற) இவர்களுள் சிலரும் இதில் நம்பிக்கை கொள்கின்றனர். நிராகரிப்பவர்களே எம்முடைய வசனங்களைப் பிடிவாதமாக மறுக்கின்றனர்14.
இ(ந்தக்  குர்ஆன் இறங்குவ)தற்கு முன்னர் நீர் எந்த வேதத்தையும் படித்ததுமில்லை; (மக்களுக்குப் படித்துக் காட்டியதுமில்லை;) எதனையும் உமது வலக்கையால் எழுதியதுமில்லை. அவ்வாறு இருந்திருக்குமாயின், பொய்யர்கள் ஐயம் கொண்டிருக்கலாம்.
ஆனால் ஞானம் வழங்கப்பட்டிருப்பவர்களின்15 உள்ளங்களில்16 (குர்ஆனாகிய) இது, தெளிவான அடையாளங்கள் ஆகும். அநீதியிழைப்பவர்களே எமது அடையாளங்களை நிராகரிக்கின்றனர்.
அவருடைய இறைவனிடமிருந்து அவருக்கு எந்த அடையாளங்களும் ஏன் இறக்கப்பட்டதில்லை என்று அவர்கள் கூறுகின்றனர். நீர் கூறுவீராக: அடையாளங்கள் அனைத்தும் அல்லாஹ்விற்கே உரியன. நிச்சயமாக நான் மிகத்தெளிவான எச்சரிக்கை விடுப்பவனேயாவேன்.
அவர்களுக்குப் படித்துக் காட்டப்படுகின்ற (குர்ஆனாகிய இந்த) வேதத்தை நாம் உமக்கு இறக்கியிருப்பது அவர்களுக்குப் போதுமான அடையாளமாகாதா? நம்பிக்கை கொள்ளும் சமுதாயத்தினருக்கு நிச்சயமாக இதில் (பெரும்) கருணையும், அறிவுரையும் உள்ளன. ரு5
நீர் கூறுவீராக: எனக்கும், உங்களுக்குமிடையில் சாட்சியாக இருப்பதற்கு அல்லாஹ்வே போதுமானவன். அவன் வானங்களிலும், பூமியிலுமுள்ளதை அறிகின்றான். மேலும் பொய்யை நம்பி, அல்லாஹ்வை மறுப்பவர்கள் தாம், இழப்புக்குரியோர் ஆவர்.
தண்டனை விரைவில் வர அவர்கள் உம்மைக் கேட்கின்றனர். (அதற்கென) குறிப்பிட்ட ஒரு காலம் இல்லாமலிருந்திருப்பின், தண்டனை அவர்களிடம் நிச்சயமாக வந்திருக்கும். அவர்கள் அறியாமலிருக்கும் வேளையில், நிச்சயமாக அது திடீரென்று அவர்களிடம் வரும்.
தண்டனை விரைவில் வர அவர்கள் உம்மிடம் கேட்கின்றனர்17. நிச்சயமாக நரகம் நிராகரிப்பவர்களைச் சூழ்ந்து கொள்ளும்.
அந்நாளில் அவர்களுக்கு மேலிருந்தும், அவர்களது கால்களுக்குக் கீழிருந்தும் ஆக்கினை வந்து அவர்களை மூடிக் கொள்ளும். மேலும் அவன் உங்கள் செயல்களின் பலனைச் சுவைத்துப் பாருங்கள் எனக் கூறுவான்.
நம்பிக்கை கொண்டுள்ள என் அடியார்களே! நிச்சயமாக என் பூமி விரிவானது. எனவே நீங்கள் என்னையே வணங்குங்கள்.
ஒவ்வொரு உயிரும் மரணத்தைச் சுவைக்கக் கூடியதாகும். பின்னர் எம்மிடமே நீங்கள் திரும்பவும் கொண்டு வரப்படுவீர்கள்.
நம்பிக்கை கொண்டு, நற்செயலாற்றுபவர்களுக்கு நிச்சயமாக நாம் சுவர்க்கத்திலுள்ள உயர்தரமான மாளிகைகளில் வாழ இடமளிப்போம். அதன் கீழ் ஆறுகள் ஓடும். அவர்கள் அதில் என்றென்றும் வாழ்ந்து வருவர். (நற்)செயல் ஆற்றுபவர்களுக்குரிய பிரதிபலன் மிகச்சிறந்ததாயிருக்கும்.
(நம்பிக்கை கொண்டு நற்செயலாற்றுபவர்களாகிய) அவர்கள் (தங்கள் கொள்கைகளிலும், செயல்களிலும்) உறுதியாக, நிலைத்து நிற்பார்கள்18. மேலும் அவர்கள் தங்கள் இறைவனிடமே நம்பிக்கை வைப்பார்கள்.
(மனிதனைப் போன்று) தமக்குரிய உணவை எடுத்துச் செல்லாத எத்தனையோ உயிரினங்கள் உள்ளன. அல்லாஹ்வே அவற்றிற்கும், உங்களுக்கும் உணவளிக்கின்றான்19. அவன் நன்கு கேட்பவனும், நன்கு அறிபவனுமாவான்.
வானங்களையும், பூமியையும் படைத்து, சூரியனையும், சந்திரனையும் (ஊதியமின்றி) பணியாற்ற வைத்தவன் எவன் என்று நீர் அவர்களிடம் வினவினால், நிச்சயமாக அவர்கள் அல்லாஹ்வே என்று கூறுவார்கள். பின்னர் அவர்கள் (உண்மையிலிருந்து) எங்கே திருப்பி விடப்படுகின்றனர்.
அல்லாஹ் தன் அடியார்களுள் தான் நாடுபவர்களுக்கு உணவை விரிவாக வழங்குகின்றான்; மேலும் அ(வன் நாடுப)வருக்கு அதைக் கட்டுப்படுத்தியும் கொடுக்கின்றான். நிச்சயமாக அல்லாஹ் எல்லாவற்றையும் நன்கு அறிந்தவனாவான்.
மேகத்திலிருந்து நீரை இறக்கி, பின்னர் அதனைக் கொண்டு பூமிக்கு, அதன் மரணத்திற்குப் பின்னர் வாழ்வளிப்பவன் எவன் என்று நீர் அவர்களைக் கேட்டால், நிச்சயமாக அவர்கள் அல்லாஹ் என்று கூறுவார்கள். நீர் கூறுவீராக: எல்லாப் புகழும் அல்லாஹ்வுக்கே. ஆனால் அவர்களுள் பெரும்பாலார் அறிவதில்லை. ரு6
இவ்வுலக வாழ்க்கை ஒரு பொழுதுபோக்கும், விளையாட்டுமேயாகும். நிச்சயமாக மறுமை (வாழ்விற்குரிய) வீடே உண்மையான வாழ்வு(க்குரிய வீடு) ஆகும். அந்தோ! அவர்கள் அறிந்திருக்க வேண்டுமே!
அவர்கள் கப்பலில் ஏறிச் செல்லும் போது, நம்பிக்கையை முழுமையாக அல்லாஹ்வுக்காக மட்டும் ஆக்கியவர்களாக, கலப்பற்ற உள்ளத்துடன் அவனை அழைக்கின்றனர். ஆனால் அவர்களைக் காப்பாற்றிக் கரைக்குக் கொண்டு வந்ததும்(அவனுக்கு மீண்டும்) இணை வைக்கத் தொடங்கி விடுகின்றனர்.
நாம் அவர்களுக்கு வழங்கியதனை நிராகரிக்கவும், சிறிது காலம் வரை பயனடையவும் (அவர்கள் அவனுக்கு இணை வைக்கின்றனர்). ஆனால் அவர்கள் (தங்கள் செயல்களின் பயன்களை) விரைவில் அறிந்து கொள்வார்கள்.
தங்கள் சுற்றுப்புறங்களிலிருந்தெல்லாம் (அதாவது மக்காவிற்கு வெளியிலிருந்து) மக்கள் பறித்துச் செல்லப்படுகின்ற  நிலையில், (மக்காவாகிய) புனித இடத்தை நாம் (அவர்களுக்கு) அமைதிக்கு உரியதாக்கியிருப்பதனை அவர்கள் காண்பதில்லையா? இதன் பின்னரும் அவர்கள் பொய்யில் நம்பிக்கை கொள்ளவும், அல்லாஹ்வின் அருளை நிராகரிக்கவும் செய்கின்றனரா?
அல்லாஹ்வைப் பற்றி பொய்யைப் புனைந்துரைப்பவரை விட அல்லது தம்மிடம் உண்மை வந்த பொழுது அதனைப் பொய்யாக்குபவரை விட20 கொடிய அநீதியிழைப்பவர் எவர்? இத்தகு நிராகரிப்பவர்களுக்கு நரகத்தில் இருப்பிடமொன்று இல்லையா?
மேலும் எவர்கள் நம்மைச் சந்திக்க முயற்சிப்பார்களோ அவர்களை நிச்சயமாக நாம், நம் வழிகளில் நடத்துவோம். நிச்சயமாக அல்லாஹ் நன்மை செய்பவர்களுடன் இருக்கின்றான். ரு7
அளவற்ற அருளாளனும், மேன்மேலும் கருணைகாட்டுபவனுமாகிய அல்லாஹ்வின் பெயரால் (ஓதுகின்றேன்).
அலிஃப் லாம் மீம் (நான் அல்லாஹ்; எல்லாம் அறிந்தவன்)1.
ரோமானியர்கள் வெற்றி கொள்ளப்பட்டனர்.
அருகில் உள்ள நாட்டில், மேலும் அவர்கள் தங்கள் தோல்விக்குப் பின் வெற்றி பெறுவர்2.
சில வருடங்களிலே, (இதற்கு) முன்னும், பின்னும் ஆட்சியதிகாரம் அல்லாஹ்வுக்கே உரியதாகும். மேலும் அந்நாளில் நம்பிக்கையாளர்கள் மகிழ்வார்கள்.
அல்லாஹ்வின் உதவியினால், அவன் விரும்புவோருக்கு உதவுகிறான். மேலும் அவன் ஆற்றல் மிக்கோனும், மேன்மேலும் கருணை காட்டுபவனுமாவான்.
அல்லாஹ்வின் வாக்குறுதி (யினை நன்கு நினைவில் கொள்ளுங்கள்). அல்லாஹ் தன் வாக்குறுதிக்கு மாற்றம் செய்வதில்லை. எனினும் பெரும்பாலான மக்கள் இதனை அறிவதில்லை.
அவர்கள் இவ்வுலக வாழ்க்கையின் வெளித் தோற்றத்தை (மட்டும்) அறிகின்றனர். ஆனால் அவர்கள் மறுமையினைப் பற்றி முற்றிலும் கவனமற்றவர்களாக இருக்கின்றனர்.
இறைவன், வானங்களையும், பூமியையும், இவ்விரண்டிற்கிடையிலுள்ளவற்றையும் குறிப்பிட்ட நோக்கத்துடன், குறிப்பிட்ட ஒரு காலத்திற்காக படைத்துள்ளான் என்பதனை அவர்கள் தங்கள் உள்ளத்தால் சிந்தித்துப் பார்ப்பதில்லையா? ஆனால் மக்களுள் பெறும்பாலார் தங்கள் இறைவனைச் சந்திக்கவிருப்பதனை நிராகரிப்பவர்களாக இருக்கின்றனர்.
அவர்கள் பூமியில் பயணம் செய்து, அவர்களுக்கு முன்னிருந்தவர்களின் முடிவு எவ்வாறு (தீயதாக) ஆகி விட்டது என்பதனை அவர்கள் பார்ப்பதில்லையா? அவர்கள், இவர்களை விட வலிமை மிக்கவர்களாக விளங்கினர். மேலும் அவர்கள் நிலத்தை நன்கு பண்படுத்தினர். அதில் இவர்கள் செய்த குடியேற்றத்தை விட அதிகமாக குடியேற்றம் செய்தனர். அவர்களின் தூதர்கள், அவர்களிடம் தெளிவான அடையாளங்களைக் கொண்டு வந்தனர். அல்லாஹ் அவர்களுக்கு அநீதி இழைக்கவில்லை. மாறாக, அவர்கள் தாங்களே, தங்களுக்கு அநீதியிழைப்பவர்களாக இருந்தனர்.
பிறகு தீமை செய்தவர்களுக்கு, அவர்கள் அல்லாஹ்வின் அடையாளங்களை மறுத்ததினாலும், அவற்றை ஏளனம் செய்து கொண்டிருந்ததினாலும் தீய முடிவே ஏற்பட்டது. ரு1
அல்லாஹ் படைப்பினைத் துவக்குகின்றான்; பின்னர் அதனைத் திரும்பவும் செய்கிறான். பிறகு அவனிடமே நீங்கள் திரும்பவும் கொண்டு செல்லப்படுவீர்கள்.
(இறுதி) காலம் வந்து சேரும் நாளில் குற்றவாளிகள் நிராசையடைந்து விடுவர்.
அவர்கள் (அல்லாஹ்வுக்கு ஏற்படுத்திய) இணைகளுள் எவரும் அவர்களுக்குப் பரிந்துரை செய்பவராக மாட்டார். மேலும் அவர்கள் (இறைவனுக்கு வைத்த) தங்கள் இணைகளை மறுத்து விடுவார்கள்.
(இறுதி) காலம் வந்து சேரும் அந்நாளிலே அவர்கள் (தனித்தனியாகப்) பிரிந்து விடுவார்கள்.
பின்னர் நம்பிக்கை கொண்டு நற்செயலாற்றுபவர்கள் மேலான தோட்டத்தில் மதிக்கப்பட்டு, மகிழ்விக்கப்படுவர்.
ஆனால் எவர்கள் நிராகரித்து, நமது வசனங்களையும், மறுமைச் சந்திப்பையும் மறுப்பார்களோ, அவர்கள் தண்டனையின் முன் கொண்டு வந்து நிறுத்தப்படுவர்.
எனவே நீங்கள் மாலை நேரத்துள் நுழையும் போதும் காலை நேரத்துள் நுழையும் போதும் அல்லாஹ்வின் தூய்மையினை எடுத்துரையுங்கள்.
வானங்களிலும், பூமியிலும் எல்லாப் புகழும் அவனுக்கே உரியது. பிற்பகலிலும், நீங்கள் நடுப்பகலில் நுழையும் போதும் .(அவனது தூய்மையினைக் கூறுங்கள்).
அவன் உயிரற்றதிலிருந்து, உயிருள்ளதை வெளிப்படுத்துகின்றான். மேலும் உயிருள்ளதிலிருந்து உயிரற்றதை வெளிப்படுத்துகின்றான். அவன் பூமிக்கு அதன் மரணத்திற்குப் பின்னர் உயிரளிக்கின்றான். இவ்வாறே நீங்களும் வெளிப்படுத்தப்படுவீர்கள். ரு2
அவனுடைய அடையாளங்களில் ஒன்று, அவன் உங்களை மண்ணிலிருந்து படைத்ததன் பின்னர் நீங்கள் மனிதர்களாகி (பூமியின் மேற்பரப்பில்) பரவி விடுவதாகும்.
மேலும் அவனுடைய அடையாளங்களில் ஒன்று, அவன் உங்களிலிருந்தே, உங்களுக்காக மனைவியர்களை, நீங்கள் அவர்களிடத்து மன அமைதி பெறுவதற்காகப் படைத்து, உங்களுக்கிடையே அன்பையும், கனிவையும் அவன் ஏற்படுத்தியதாகும். சிந்திக்கும் சமுதாயத்தினருக்கு , நிச்சயமாக இதில் அடையாளங்கள் உள்ளன.
மேலும் அவனுடைய அடையாளங்களில் ஒன்று, வானங்கள், பூமி ஆகியவற்றின் படைப்பும், உங்கள் மொழிகள், உங்கள் நிறங்கள் ஆகியவற்றின் வேறுபாடும் ஆகும். நிச்சயமாக இதில் அறிவுடையவர்களுக்கு அடையாளங்கள் உள்ளன.
மேலும் அவனுடைய அடையாளங்களில் ஒன்று, இரவிலும், பகலிலும் நீங்கள் உறங்குவதும், நீங்கள் அவனது அருளைத் தேடுவதுமாகும். செவியேற்கும் சமுதாயத்தினருக்கு நிச்சயமாக இதில் அடையாளங்கள் உள்ளன.
மேலும் அவனுடைய அடையாளங்களில் ஒன்று, அச்சத்திற்காகவும், பேரார்வத்திற்காகவும் அவன் உங்களுக்கு மின்னலைக் காட்டி, மேகத்திலிருந்து தண்ணீரை இறக்கி, அதனைக் கொண்டு இப்பூமிக்கு அதன் மரணத்திற்குப் பின்னர் உயிர் கொடுப்பதுமாகும். அறிந்து கொள்ளும் சமுதாயத்தினருக்கு நிச்சயமாக இதில் அடையாளங்கள் உள்ளன.
மேலும் அவனுடைய அடையாளங்களில் ஒன்று, வானமும், பூமியும் அவனது கட்டளையினால் (உறுதியுடன்) நிலை நிற்பதும், பின்னர் அவன் உங்களுக்கு பூமியிலிருந்து (வெளியேறும் படி) அழைப்பு விடுத்தவுடன், நீங்கள் பூமியிலிருந்து வெளிப்படுவதுமாகும்.
மேலும் வானங்களிலும், பூமியிலுமுள்ளவர்கள் அவனுக்கே உரியவர்களாவர். எல்லோரும் அவனுக்கே கட்டுப்பட்டவராவார்கள்.
மேலும் அவன், படைப்பைத் துவக்குகின்றான். பின்னர் அதனைத் திரும்பவும் செய்கின்றான். இது அவனுக்கு மிக்க எளிது. வானங்களிலும், பூமியிலும் மிக உயர்வான நிலை அவனுக்கே. அவன் வல்லவனும், நுட்பமான ஞானமுள்ளவனுமாவான். ரு3
அவன், உங்களுக்கு உங்களைக் குறித்து (அறிவுறுத்த) ஓர் எடுத்துக்காட்டை  விளக்குகின்றான். நாம் உங்களுக்கு வழங்கியுள்ளவற்றில் உங்கள் அடிமைகள், உங்களுக்குப் பங்காளி ஆகி, மேலும் அவர்கள் அதில் சரிசமமாக பங்குதாரர்களாகி, நீங்கள் ஒருவர் மற்றொருவருக்குப் பயப்படுவது போல் அவர்களுக்குப் பயப்படுவீர்களா?3. இவ்வாறு அறிந்து கொள்ளும் சமுதாயத்தினருக்கு நாம் அடையாளங்களைத் தெளிவாக விளக்குகின்றோம்.
ஆனால் அநீதியிழைப்பவர்கள், அறிவின்றித் தங்கள் அற்பமான விருப்பங்களைப் பின்பற்றுகின்றனர். எனவே வழி தவறிச் செல்ல, அல்லாஹ் விட்டு விடுகிறவனுக்கு எவரால் வழிகாட்ட முடியும்? அவர்களுக்கு உதவி செய்பவர் எவரும் இல்லை.
எனவே நீர் உமது முழுக் கவனத்தையும் நேர்மையான முறையில் மார்க்கத்தி(ன் தொண்டி)ற்காக ஆக்கிக் கொள்வீராக. அல்லாஹ் ஏற்படுத்தியுள்ள இயல்பைப் பின்பற்றுங்கள். அதற்கேற்பவே அவன் மனிதனைப் படைத்துள்ளான்4. அல்லாஹ்வின் படைப்பில் எந்த மாற்றமுமில்லை. இதுவே நிலைநிற்கக் கூடிய (உண்மை) மார்க்கமாகும். ஆனால் பெரும்பாலான மக்கள் அறிவதில்லை.
நீங்கள் யாவரும் அவனுக்குப் பணிந்த வண்ணம் (இயற்கை மார்க்கத்தைக் கடைப்பிடியுங்கள்). மேலும் நீங்கள் அவனுக்கு அஞ்சுங்கள். தொழுகையை நிறைவேற்றுங்கள். (இறைவனுக்கு) இணை வைப்பவர்களைச் சேர்ந்தவர்களாகி விடாதீர்கள்.
(அதாவது) தங்கள் மார்க்கத்தைப் பிளவு படச் செய்து, பல்வேறு பிரிவினர்களாகப் பிரிந்து விட்டவர்களைச் சேர்ந்தவர்கள்5 ஒவ்வொரு பிரிவினரும் தங்களிடமுள்ளதைக் கொண்டு மகிழ்ச்சியடைகின்றனர்6.
மக்களுக்கு ஒரு பெருந்துன்பம் ஏற்படும் போது, அவர்கள் தங்கள் இறைவனுக்குப் பணிந்த வண்ணம் அவனை அழைக்கின்றனர். பின்னர் அவன் அவர்களுக்குத் தன் கருணையைச் சுவைக்கச் செய்யும் போது, அந்தோ! அவர்களுள் ஒரு பிரிவினர் தங்கள் இறைவனுக்கு இணை வைக்கத் தொடங்கி விடுகின்றனர்.
இதன் விளைவாக நாம் அவர்களுக்கு வழங்கியதை அவர்கள் செயலளவில் மறுக்கின்றனர். எனவே (சிறிது காலம்) பயனடையுங்கள்; ஆனால் விரைவிலேயே நீங்கள் (உங்கள் முடிவைத்) தெரிந்து கொள்வீர்கள் (எனக் கூறப்படும்).
அவர்கள் இறைவனுக்கு இணை வைப்பதற்கு (ஆதரவாகக்) கூறக்கூடிய யாதொரு அத்தாட்சியையும் நாம் அவர்களுக்கு இறக்கியுள்ளோமா?
நம் கருணையை நாம் மக்களைச் சுவைக்கச் செய்யும் போது அவர்கள் அதனால் மகிழ்ச்சியடைகின்றனர். ஆனால் அவர்கள் தாமாகவே சம்பாதித்துக் கொண்டதனால், அவர்களுக்கு ஏதேனும் தீமை ஏற்பட்டால், உடனே அவர்கள் நிராசையடைந்து விடுகின்றனர்.
அல்லாஹ் தான் நாடுவோருக்கு வாழ்விற்கு வேண்டிய (உண)வை தாராளமாகக் கொடுக்கின்றான். மேலும் (தான் நாடுவோருக்கு) கட்டுப்படுத்தியும் கொடுக்கின்றான் என்பதனை அவர்கள் காணவில்லையா? நம்பிக்கை கொள்ளும் சமுதாயத்தினருக்கு உண்மையாகவே இதில் பல அடையாளங்கள் உள்ளன.
எனவே நீர் உறவினருக்கும், ஏழைகளுக்கும், வழிப்போக்கருக்கும் அவர்களுக்கு உரியதைக் கொடுப்பீராக7. இவ்வாறு செய்வது அல்லாஹ்வின் விருப்பத்தைப் பெற நாடுவோருக்கு சிறந்ததாகும். மேலும் இவர்களே வெற்றி பெறுபவர்களாவார்கள்.
மக்களின் செல்வங்கள் பெருக வேண்டுமென்று, நீங்கள் வட்டிக்குக் கொடுப்பது அல்லாஹ்வின் பார்வையில் பெருகுவதில்லை8. ஆனால் நீங்கள் அல்லாஹ்வின் திருப்தியினை நாடி, எதனை ஸக்காத்தாக கொடுத்தாலும்- இத்தகையவர்களே (தங்கள் செல்வங்களைப்) பன்மடங்காகப் பெருக்கிக் கொள்கின்றனர்.
அல்லாஹ்வே உங்களைப் படைத்தான். பின்னர் அவனே உங்களுக்கு உணவளித்தான். பின்னர் அவன் உங்களை மரணிக்கச் செய்வான். பின்னர் அவன் உங்களை உயிர்பெறச் செய்வான். உங்களால் (இறைவனுக்கு) இணையாக்கப்பட்டவர்களுள் எவரேனும் இச்செயல்களில் எதையாவது செய்கின்றாரா? அவன் தூய்மையானவன். மேலும் அவர்கள் (அவனுக்கு) ஏற்படுத்தும் இணைகளை விட்டும் அவன் மிக்க மேலானவன். ரு4
மக்களின் கைகள் செய்த செயல்களினால், நிலத்திலும், கடலிலும் குழப்பம் பரவியுள்ளது. இதனால் அவர்கள் (தங்கள் தீய செயல்களிலிருந்து) திரும்புவதற்காக, இறைவன் அவர்களை, அவர்களின் செயல்களுள் சிலவற்றை (அதாவது அதன் விளைவை இவ்வுலகில்) சுவைக்க வைப்பான்.
நீர் கூறுவீராக: நீங்கள் பூமியில் பயணம் செய்து (உங்களுக்கு) முன்னிருந்தவர்களின் முடிவு எவ்வாறு (தீயதாக) ஆயிற்று என்பதனைப் பாருங்கள். அவர்களுள் பெரும்பாலார் இறைவனுக்கு இணைவைப்போராய் இருந்தனர்.
அல்லாஹ்விடமிருந்து தப்பித்துக் கொள்ள முடியாத நாள் வருவதற்கு முன்னர், நீர் உமது முழுக்கவனத்தையும் நிலையான மார்க்கத்தி(ன் தொண்டி)ற்காக ஆக்கிக் கொள்வீராக. அந்நாளில் (நம்பிக்கை கொண்டவர்களும், நிராகரிப்பவர்களுமாகிய) அவர்கள் தனித்தனியாக பிரிந்து விடுவர்9.
நிராகரிப்போர் தம் நிராகரிப்பி(ன் விளைவி) னைச் சுமப்பர். நற்செயலாற்றுவோர், தமக்காகவே (நன்மையை) ஆயத்தம் செய்கின்றனர்.
நம்பிக்கை கொண்டு, நற்செயல்களைச் செய்வோருக்கு, இறைவன் தன் அருளிலிருந்து நற்பலன் வழங்குவதற்காகவே (அவர்கள் அவ்வாறு செய்கின்றனர்). நிச்சயமாக அவன் நிராகரிப்போரை நேசிப்பதில்லை.
மேலும் அவனுடைய அடையாளங்களில் ஒன்று, அவன் உங்களைத் தன் கருணையைச் சுவைக்கச் செய்யவும், கப்பல்கள் அவனது கட்டளையினால் செல்லவும், நீங்கள் அவனது அருளைத் தேடிக் கொள்ளவும், நீங்கள் நன்றியுள்ளவர்களாக விளங்கவும், அவன் காற்றுக்களை நற்செய்தி வழங்குபவையாக அனுப்புவதாகும்.
நிச்சயமாக நாம் உமக்கு முன்னர் தூதர்களை அவர்களின் சமுதாயத்தினரிடம் அனுப்பினோம். அவர்கள், அவர்களிடம் தெளிவான அடையாளங்களைக் கொண்டு வந்தனர். பின்னர் நாம் குற்றவாளிகளுக்குப் (பொருத்தமான) தண்டனையை வழங்கினோம். நம்பிக்கை கொண்டவர்களுக்கு உதவுவது நிச்சயமாக எமது கடமையாகவே இருக்கிறது.
அல்லாஹ் தான், காற்றுக்களை (நீராவியாக) மேகங்களை உயர்த்துவதற்காக அனுப்புகிறான். பின்னர் அவன், தான் நாடியவாறு அதனை விண்ணில் பரவச் செய்து, அதனை அடுக்கடுக்காக அமைக்கின்றான். அதன் நடுவிலிருந்து மழை பொழிவதை நீர் காண்கின்றீர். அவன் அதனைத் தன் அடியார்களுள் , தான் நாடுபவர்கள் மீது இறக்கி வைத்ததும் அவர்கள் மகிழ்ச்சியடைகின்றனர்.
அதற்கு முன்னர்- அது அவர்கள் மீது இறக்கப்படுவதற்கு முன்னர்- அவர்கள் நிராசையடைந்தவர்களாக இருந்தனர்.
எனவே பூமிக்கு, அதன் மரணத்திற்குப் பின்னர் அல்லாஹ் எவ்வாறு உயிர் கொடுக்கின்றான் என்று அவனது கருணையின் அடையாளங்களைக் காண்பீராக. நிச்சயமாக அவனே இறந்தவர்களை உயிர் பெறச் செய்பவன். மேலும் அவன் எல்லாவற்றிற்கும் முழுமையான ஆற்றல் பெற்றவனாவான்.
நாம் ஒரு காற்றை அனுப்பி, அதனால் அவர்கள் அதனை (தங்கள் வயலை) மஞ்சள் நிறமாகக் கண்டால், அதன் பின்னர் (அறிவுரையினைப் பெறுவதற்குப் பதிலாக) நன்றிகெட்டவர்களாகி விடுவர்.
மரணமடைந்தவர்களை உம்மால் செவியேற்க வைக்க முடியாது. செவிடர்கள் புறமுதுகு காட்டித் திரும்பி விடும் போது, அவர்களுக்கு (அந்த) அழைப்பைக் கேட்க வைக்கவும் உம்மால் முடியாது.
உம்மால் குருடர்களுக்கு, அவர்களின் வழிகேட்டிலிருந்து வழி காட்டவும் முடியாது. எம் வசனங்களிடத்து நம்பிக்கை கொள்பவர்களாகவும், கட்டுப்பட்டு நடப்பவர்களாகவும் இருப்பவர்களை மட்டுமே உம்மால் செவியேற்குமாறு செய்ய முடியும். ரு5
அல்லாஹ் தான் உங்களை ஒரு பலவீனமான நிலையிலிருந்து படைத்து, பலவீனத்திற்குப் பின்னர் வலிமையினை அளித்து, வலிமைக்குப் பின்னர் பலவீனத்தையும், முதுமையையும் ஏற்படுத்தினான். தான் நாடுவதை அவன் படைக்கின்றான். அவன் நன்கு அறிபவனும், முழுமையான ஆற்றல் பெற்றவனுமாவான்.
குறிப்பிட்ட நேரம் வரும் நாளில், குற்றவாளிகள் தாங்கள் சிறிது நேரமே (உலகில்) தங்கியிருந்ததாகச் சத்தியஞ் செய்வார்கள்10. இவ்வாறே அவர்கள் (பொய்யாக) வீண் பேச்சு பேசுகின்றார்கள்.
ஆனால் ஞானமும், நம்பிக்கையும் வழங்கப் பெற்றவர்கள் (இவ்வாறு) கூறுவார்கள்: நிச்சயமாக நீங்கள் அல்லாஹ்வின் வேதத்திற்கேற்ப உயிர் பெற்றெழும் நாள் வரைத் தங்கியிருந்தீர்கள்11. மேலும் இதுவே உயிர் பெற்றெழும் நாள்12. ஆனால் நீங்கள் அறிவதில்லை.
அநீதியிழைத்தவர்களின் சாக்குப் போக்குகள் அந்நாளில் எப்பலனும் அளிக்காது. மேலும் அவர்கள் நுழைவாயிலை அடையும் வழியிலும் அனுமதிக்கப் படமாட்டார்கள்.
நிச்சயமாக நாம் மக்களுக்காக இந்தக் குர்ஆனில் ஒவ்வொரு எடுத்துக்காட்டையும் மிகத்தெளிவாக விளக்கியுள்ளோம். உண்மையிலேயே நீர் அவர்களிடம் எந்த அடையாளத்தைக் கொண்டு வந்தாலும், நீங்கள் பொய்யர்களே என்று நிராகரிப்போர் நிச்சயமாகக் கூறுவார்கள்.
இவ்வாறே அல்லாஹ் அறிவற்றவர்களின் இதயங்களில் முத்திரையிடுகின்றான்13.
எனவே, பொறுமையைக் கடைப்பிடிப்பீராக. நிச்சயமாக அல்லாஹ்வின் வாக்குறுதி உண்மையானது. (நம்பிக்கையில்) உறுதியற்றவர்கள் உம்மை ஏமாற்றி (உம் நிலையிலிருந்து) தளர்வடையச் செய்து விட வேண்டாம். ரு6
அளவற்ற அருளாளனும், மேன்மேலும் கருணை காட்டுவனுமாகிய அல்லாஹ்வின் பெயரால் (ஓதுகின்றேன்). 
அலிஃப் லாம் மீம். நான் அல்லாஹ், எல்லாம் அறிபவன். 
இவை நுட்பமான ஞானங்களைக் கொண்ட வேதத்தின் வசனங்களாகும். 
(இவை) நன்மை செய்பவர்களுக்கு வழிகாட்டியகவும், கருணையாகவும் உள்ளன. 
அவர்கள் தொழுகையினை நிலை நாட்டுபவர்களும், ஸக்காத்து கொடுப்பவர்களும், மறுமையில் உறுதியான நம்பிக்கை கொள்பவர்களுமாவார்கள். 
அவர்களே தங்கள் இறைவனிடமிருந்து வந்துள்ள நேர்வழியினைப் பின்பற்றுபவர்களாவர். மேலும் வெற்றிக்கு உரியோர் இவர்களே. 
மக்களுள் சிலர் அறிவின்றி(மக்களை), அல்லாஹ்வின் வழியை விட்டு (வழி) தவறச் செய்வதற்காக வீண் கதைகளை (நேர்வழிக்குப் பகரமாகப்) பெற்றுக் கொள்கின்றனர். மேலும் அதை ஏளனமாகவும் ஆக்கிக் கொள்கின்றனர். இத்தகையோருக்கு இழிவைத் தரும் தண்டனை உண்டு. 
அவன் முன் எமது வசனங்கள் படித்துக் காட்டப்பட்டால், அவற்றை அவன் கேட்காதது போன்றும், அவனது இரு காதுகளும் செவிடு போன்றும் ஆணவத்துடன் திரும்பி விடுகின்றான். எனவே அவனுக்கு மிக்க வேதனையளிக்கும் தண்டனையை நீர் அறிவித்து விடுவீராக. 
நம்பிக்கை கொண்டு (அதற்கேற்றவாறு) நற்செயல்களைச் செய்தவர்களுக்கு நிச்சயமாக அருட்கள் நிரம்பிய தோட்டங்கள் உண்டு. 
அவர்கள் அவற்றில் என்றென்றும் வாழ்ந்து வருவர். இது அல்லாஹ் செய்துள்ள உண்மையான வாக்குறுதியாகும். அவன் வல்லோனும், ஞானமிக்கோனுமாவான்.
அல்லாஹ் வானங்களை, நீங்கள் அவற்றைக் காண்பது போன்று தூண்களின்றிப் படைத்துள்ளான். உங்களுடன் பூமி நிலை குலையாது நிற்பதற்காக அவன் அதில் உறுதியான மலைகளை அமைத்துள்ளான். அவன் அதில் எல்லா வகையான உயிரினங்களையும் பரப்பியுள்ளான். நாம் மேகங்களிலிருந்து நீரை இறக்கி, அதில் எல்லா வகையான உயர்ந்த இணைகளையும் வளரச் செய்கின்றோம். 
இது அல்லாஹ்வின் படைப்பாகும். எனவே நீங்கள் அவனையன்றி, மற்றவர்கள் எதனைப் படைத்துள்ளனர் என்பதை எனக்குக் காட்டுங்கள். ஆனால் (உண்மையில்) அநீதியிழைப்பவர்கள் மிகவும் பகிரங்கமான வழிகேட்டில் உள்ளனர். ரு1 
நாம் லுக்மானுக்கு ஞானத்தை வழங்கி, (இவ்வாறு கூறினோம்): நீர் அல்லாஹ்வுக்கு நன்றி செலுத்துவீராக. நன்றி செலுத்துபவர் தமக்காகவே நன்றி செலுத்துகிறார். நன்றி கேடு காட்டுபவர்  நிச்சயமாக அல்லாஹ் தேவையற்றவனும், புகழுக்குரியவனும் ஆவான் (என்பதை நினைவில் கொள்ளட்டும்). 
லுக்மான் தன் மகனுக்கு அறிவுரை கூறிய பொழுது, என் அருமை மகனே! நீ அல்லாஹ்வுக்கு இணை வைக்காதே. நிச்சயமாக (அவனுக்கு) இணை வைப்பது மாபெரும் அநீதியாகும் எனக் கூறினார். 
மேலும் நாம் மனிதனுக்கு, அவனது பெற்றோரிடம் நல்ல முறையில் நடப்பது குறித்துக் கட்டளையிட்டுள்ளோம். அவனது தாய் பலவீனத்துக்கு மேல் பலவீனத்தில் அவனைச் சுமந்தாள். மேலும் அவனுக்குப் பால் குடி மறக்கடிக்க இரண்டு வருடங்களாகின்றன1. நீ எனக்கும், உன் பெற்றோருக்கும் நன்றி செலுத்த வேண்டும். (இறுதியாக) என்னிடமே திரும்பி வர வேண்டியதிருக்கிறது (என்பதனை நினைவில் கொள்). 
நீ அறியாத ஒன்றை எனக்கு இணை வைக்கும் படி உன்னிடம் அவ்விருவரும் வாக்குவாதம் செய்தால், நீ அவர்களுக்குக் கட்டுப்பட்டு நடக்காதே. எனினும் உலக விவகாரங்களில் அவர்களுடன் அன்புடன் ஒத்துழைப்பாயாக. மேலும் நீ என்பால் குனிகின்றவரின் வழியைப் பின்பற்றுவாயாக. பின்னர் என்னிடமே நீங்கள் திரும்பி வர வேண்டியதிருக்கிறது. அப்பொழுது நீங்கள் செய்து கொண்டிருந்தது பற்றி நான் உங்களுக்கு அறிவிப்பேன். 
(லுக்மான் கூறினார்): என் அருமை மகனே! ஒரு செயல் ஒரு கடுகளவாக இருப்பினும், மேலும் அது கற்பாறையினுள்ளோ, வானங்களிலோ, பூமியிலோ (மறைந்து) இருந்தாலும் அல்லாஹ் அதனை வெளிப்படுத்துவான். நிச்சயமாக அல்லாஹ் நுட்பமானவற்றை அறிபவனும், எல்லாம் தெரிந்தவனுமாவான். 
என் அருமை மகனே! தொழுகையை நிறைவேற்று. மேலும், நல்லதை ஏவி, தீயதைத் தடுப்பாயாக. மேலும் உனக்கு ஏற்படும் துன்பத்தை பொறுமையுடன் சகித்துக் கொள். நிச்சயமாக இது மனுஉறுதி மிக்க செயலைச் சேர்ந்ததாகும். 
நீ மனிதர்களிடத்து உன் கன்னத்தைக் கர்வத்தால் பொங்கச் செய்யாதே; பூமியில் ஆணவங் கொண்டு நடக்காதே. நிச்சயமாக கர்வங்கொண்டவன், பெருமையடிப்பவன் எவனையும் அல்லாஹ் நேசிப்பதில்லை. 
உன் நடையில் நடுநிலையைப் பேணுவாயாக. மேலும் உன் குரலைத் தாழ்த்திக் கொள்வாயாக. (ஏனெனில்) நிச்சயமாக குரல்களுள் மிகவும் வெறுக்கத்தக்கது கழுதையின் குரலாகும்.
வானங்களிலுள்ளவற்றையும், பூமியில் உள்ளவற்றையும் அல்லாஹ் உங்களுக்காகப் பணி செய்ய வைத்து, உங்களுக்குத் தன் அருட்கொடைகளை வெளிப்படையாகவும், மறைமுகமாகவும் முழுமைப்படுத்தி இருப்பதை நீங்கள் பார்க்கவில்லையா? மக்களுள் சிலர் அல்லாஹ்வைக் குறித்து ஞானமின்றியும், வழிகாட்டலின்றியும், ஒளிமிக்க வேதமின்றியும் விவாதம் செய்கின்றனர். 
அல்லாஹ் இறக்கி இருப்பதனை நீங்கள் பின்பற்றுங்கள் என்று அவர்களிடம் கூறப்படும் பொழுது, இல்லை; நாங்கள் எங்கள் மூதாதையர்கள் எதைப் பின்பற்றக் கண்டோமோ, அதையே பின்பற்றுவோம் என்று அவர்கள் கூறுகின்றனர். என்ன?, சுடர் விட்டெரியும் நெருப்பின் தண்டனையின்பால் ஷைத்தான் அவர்களை அழைத்திருந்தாலுமா? (அவர்கள் அவ்வாறு செய்வர்?). 
தம்மை (முழுமையாக) அல்லாஹ்விடம் ஒப்படைத்து, நன்மை செய்பவராகவும் இருப்பவர், நிச்சயமாக உறுதியான கைப்பிடியினைப் பற்றிக் கொண்டார். எல்லாப் பிரச்சினைகளின் முடிவும் அல்லாஹ்விடமே உள்ளது. 
நிராகரிப்போரின் நிராகரிப்பு உம்மை வருத்தத்திற்குள்ளாக்க வேண்டாம். அவர்கள் எம்மிடமே திரும்பி வர வேண்டியதிருக்கிறது. பின்னர் நாம் அவர்கள் செய்தவை பற்றி அவர்களுக்கு அறிவிப்போம். நிச்சயமாக அல்லாஹ், உள்ளங்களிலுள்ளவற்றை நன்கு அறிபவனாவான். 
நாம் அவர்களைச் சிறிதளவு (உலகியல்) பயனை அடையச் செய்வோம். பின்னர் நாம் அவர்களைக் கடினமான தண்டனையின்பால் விரட்டுவோம். 
வானங்களையும், பூமியையும் படைத்தவன் எவன் என்று நீர் அவர்களிடம் வினவினால், நிச்சயமாக அவர்கள், அல்லாஹ் என்பார்கள். நீர் கூறுவீராக: எல்லாப் புகழும் அல்லாஹ்வுக்கே. ஆனால், அவர்களுள் பெரும்பாலார் அறிவதில்லை. 
வானங்களிலும், பூமியிலுமுள்ளவையெல்லாம் அல்லாஹ்வுக்கே உரியன. நிச்சயமாக அல்லாஹ் தன்னிறைவு பெற்றவன், புகழுக்குரியவன். 
பூமியிலுள்ள மரங்களெல்லாம் எழுதுகோல்களாக இருந்து, கடல் (நீர் மையாக இருந்து), அதனுடன் மேலும் ஏழு கடல்கள் அதற்கு உதவினாலும், அல்லாஹ்வின் சொற்கள் (எழுதி) முடிவடையாது. நிச்சயமாக அல்லாஹ் வல்லோனும், நுட்பமான ஞானமுள்ளவனுமாவான். 
உங்கள் படைப்பும், உங்கள் எழுப்புதலும் ஒரே நபரை(ப் படைப்பதும், எழுப்புவதும்) போன்றதாகும். நிச்சயமாக அல்லாஹ் நன்கு கேட்பவனும், நன்கு பார்ப்பவனுமாவான். 
அல்லாஹ் இரவைப் பகலில் நுழையச் செய்கின்றான்; மேலும் பகலை இரவில் நுழையச் செய்கின்றான்; மேலும் அவன் சூரியனையும், சந்திரனையும் பணியாற்ற வைத்துள்ளான் என்பதையும், இவற்றுள் ஒவ்வொன்றும் தன் பாதையில் குறிப்பிட்ட ஒரு காலம் வரை சென்று கொண்டிருப்பதையும், நீங்கள் செய்பவற்றைப் பற்றி அல்லாஹ் நன்கு அறிபவனாவான் என்பதையும் நீர் காண்பதில்லையா?
இது, அல்லாஹ் தான் உண்மை(இறைவன்) என்பதனாலும், அவனையன்றி, அவர்கள் அழைப்பவை பொய்யானவை என்பதனாலும், அல்லாஹ் மிக உயர்ந்தவனும், (ஒப்பிலா) பெரியோனும் என்பதனாலும் நிகழ்கிறது. ரு3 
அல்லாஹ் தன் அடையாளங்களை உங்களுக்குக் காட்டுவதற்காக, அவனது அருளுடன்2 கடலில் செல்கின்ற கப்பல்களை நீர் காணவில்லையா? மிக்க பொறுமையாளராகவும், மிக்க நன்றியுடையவராகவும் இருக்கும் ஒவ்வொருவருக்கும் நிச்சயமாக இதில் (பல) அடையாளங்கள் உள்ளன. 
அலைகள் நிழலைப் போன்று அவர்களை மூடிக் கொள்ளும் போது, அவர்கள் அல்லாஹ்விடம் கலப்பற்ற நம்பிக்கை கொண்டவர்களாக அவனை அழைக்கின்றனர். ஆனால், அவன் அவர்களைக் காப்பாற்றிக் கரைக்குக் கொண்டு வந்ததன் பின்னர் அவர்களுள் சிலர் நடுநிலையைக் கடைப்பிடிக்கின்றனர். நம்பிக்கை துரோகியையும், நன்றி கெட்டவனையும் தவிர வேறெவனும் எம்முடைய வசனங்களை மறுப்பதில்லை. 
மக்களே! இறை பக்தியைக் கைக் கொள்ளுங்கள். எந்தத் தந்தையும் தன் மகனுக்கு எந்தப் பயனும் அளிக்க முடியாத, மேலும் எந்த மகனும் தன் தந்தைக்கு எவ்வகையிலும் பயனளிக்க முடியாத அந்த நாளுக்கு அஞ்சுங்கள். நிச்சயமாக அல்லாஹ்வின் வாக்குறுதி உண்மையானதே. எனவே உலக வாழ்க்கை உங்களை ஏமாற்றி விட வேண்டாம். மேலும் ஏமாற்றுபவ(னான ஷைத்தா)ன் அல்லாஹ்வைக் குறித்து உங்களை ஏமாற்றி விட வேண்டாம். 
நிச்சயமாக அந்த நாள் பற்றிய அறிவு அல்லாஹ்விடம் மட்டுமே உள்ளது. அவன் மழையை இறக்குகின்றான். கருப்பைகளுள் இருப்பதனை அவன் அறிகின்றான். எந்த ஆன்மாவும், நாளை எதனைச் சம்பாதிக்கும் என்பதனை அறிவதில்லை. எந்த ஆத்மாவும், எந்த மண்ணில் மரணமடையும் என்பதனையும் அது அறிவதில்லை. நிச்சயமாக அல்லாஹ் நன்கு அறிபவனும், நன்கு உணர்பவனுமாவான். ரு4
அளவற்ற அருளாளனும், மேன்மேலும் கருணை காட்டுபவனுமாகிய அல்லாஹ்வின் பெயரால் (ஓதுகின்றேன்). 
அலிஃப் லாம் மீம் - நான் அல்லாஹ், எல்லாம் அறிந்தவன். 
எல்லா உலகங்களின் இறைவனிடமிருந்து (இவ்) வேதம் இறங்கியுள்ளது. இதில் ஐயமில்லை. 
அவர் (அல்லாஹ்வின் தூதர் முஹம்மது (ஸல்)) இதனை இட்டுக்கட்டியுள்ளார் என்று அவர்கள் கூறுகின்றனரா? அவ்வாறன்று, மாறாக இது உமக்கு முன்னர் எச்சரிப்பவர் எவரும் தங்களிடம் வராத சமுதாயத்தினர் நேர் வழி பெறும் பொருட்டு, நீர் அவர்களுக்கு எச்சரிப்பதற்காக, உமது இறைவனிடமிருந்து (வந்துள்ள உண்மையாகும்). 
அல்லாஹ்வே வானங்களையும், பூமியையும், அவற்றிற்கிடையிலுள்ளவற்றையும் ஆறு கால கட்டங்களில் படைத்தான்1. பின்னர் அவன் அரியணையில் உறுதியாக நிலை கொண்டான். அவனையன்றி உங்களுக்கு உண்மையான எந்த நண்பரும் இல்லை. மேலும் பரிந்து பேசுபவர் எவரும் இல்லை. (எனவே) நீங்கள் அறிவுரை பெறுவதில்லையா?  
அவன் விண்ணிலிருந்து பூமி வரையிலும் தன் கட்டளையைத் தன் திட்டத்திற்கேற்ப நிலை நாட்டுவான். பின்னர் (ஒரு சுற்றை முடித்த பின்னர்) அது ஒரு நாளில் அவனை நோக்கி மேலே சென்று விடுகிறது. அந்த நாளின் அளவு, உங்கள் கணிப்பிற்கேற்ப ஓராயிரம் ஆண்டுகளாகும்2. 
அவன் மறைவானதையும், வெளிப்படையானதையும் அறிபவனும், வல்லமையுள்ளவனும், மேன்மேலும் கருணை காட்டுபவனுமாவான். 
அவன், தான் படைத்தவற்றையெல்லாம் மேலான ஆற்றலுடன் ஆக்கினான். அவன் மனிதனது படைப்பை களிமண்ணிலிருந்து தொடங்கினான். 
பின்னர் அவன், அவனது (மனிதனது) சந்ததியை ஓர் அற்ப திரவத்தின் சத்திலிருந்து (விந்திலிருந்து) உண்டுபண்ணியுள்ளான். 
பின்னர் அவன், அவனுக்கு முழுமையான வலிமையை அளித்து, அவனுக்குத் தன்னிடமிருந்து தன் ஆவியை ஊதினான்3. அவன் உங்களுக்கு கேள்விப் புலனையும், பார்வையையும், உள்ளத்து உணர்வையும் வழங்கியுள்ளான். ஆனால் நீங்கள் அறவே நன்றி செலுத்துவதில்லை.
நாங்கள் பூமியில் மறைந்து விடும் பொழுது, மெய்யாகவே நாங்கள் புதியதொரு படைப்பாகி விடுவோமா என்று அவர்கள் கூறுகின்றனர். அவ்வாறன்று. மாறாக, அவர்கள் தம் இறைவனைச் சந்திப்பதை மறுக்கின்றனர்4. 
உங்களுக்கு நியமிக்கப்பட்டுள்ள மரணத்திற்குரிய வானவர் உங்களை மரணமடையச் செய்வார்; பின்னர் நீங்கள் உங்கள் இறைவனிடமே திரும்பக் கொண்டு செல்லப்படுவீர்கள் என்று நீர் கூறுவீராக. ரு1 
குற்றமிழைத்தவர்களை தம் இறைவன் முன்னிலையில், தம் தலைகளைத் தொங்க விட்டவர்களாய் நீர் கண்டால், (அவர்கள் கூறுவர்:) எங்கள் இறைவா! நாங்கள் கண்டு கொண்டோம். மேலும் கேட்டுக் கொண்டோம்; எனவே நீ எங்களை (உலகிற்கு) திருப்பி அனுப்புவாயாக; நாங்கள் நற்செயல் செய்வோம். (ஏனெனில்) இப்பொழுது நாங்கள் (உண்மையை) உணர்ந்து கொண்டோம். 
நாம் (கட்டாயமாக) நாடியிருந்தால், ஒவ்வொருவருக்கும், அவரவருக்குரிய நேர்வழியினை வழங்கியிருப்போம். ஆனால் (அநீதியிழைக்கும்) ஜின்கள், மனிதர்கள் ஆகியோரையெல்லாம் கொண்டு, நிச்சயமாக நான் நரகத்தை நிரப்புவேன் என்ற என் வாக்கு உண்மையாயிற்று.  
எனவே நீங்கள் உங்களுடைய இந்த நாளைச் சந்திக்கவிருந்ததை மறந்ததனால் (உங்கள் செயல்களுக்குரிய தண்டனையைச்) சுவைத்துப் பாருங்கள். நாமும் உங்களை மறந்து விட்டோம். உங்கள் செயல்களின் காரணமாக நீடித்து நிற்கக் கூடிய தண்டனையைச் சுவைத்துப் பாருங்கள். 
எம் அடையாளங்கள் நினைவூட்டப்படும் பொழுது, சிரம் தாழ்த்தி வணங்குபவர்களாகத் தரையில் விழுந்து, தங்கள் இறைவனைப் புகழ்ந்து (அவனது) தூய்மையினை எடுத்துரைப்பவர்களே அவற்றை நம்புகின்றனர். மேலும் அவர்கள் பெருமை கொள்ள மாட்டார்கள். 
(நம்பிக்கை கொண்டவர்களாகிய) அவர்களின் விலாப்புறங்கள், அவர்களின் படுக்கைகளிலிருந்து ('தஹஜ்ஜுத்' தொழுகையினை நிறைவேற்றுவதற்காக) விலகி விடுகின்றன. அவர்கள் தங்கள் இறைவனை (அவனது தண்டனையிலிருந்து தப்பித்துக் கொள்வதற்காக) அச்சத்துடனும், (அவனது அருளைப் பெற வேண்டுமென்ற) பேரார்வத்துடனும் அழைக்கின்றனர். மேலும் நாம் அவர்களுக்கு வழங்கியதிலிருந்து (இறை வழியில்) அவர்கள் செலவு செய்கின்றனர். 
அவர்களின் (நற்) செயல்களுக்குப் பிரதிபலனாக கண்களுக்கு மகிழ்ச்சியளிக்கக் கூடியவை, என்ன (என்ன) மறைத்து வைக்கப்பட்டுள்ளன என்பது எவருக்கும் தெரியாது. 
நம்பிக்கையாளர் கட்டுப்படாதவனைப் போன்றவராவாரா? அவர்கள் சமமானவர்கள் அல்ல. 
நம்பிக்கை கொண்டு, அதற்கேற்ப நற்செயல்களைச் செய்தவர்களுக்கு, நிலையாகத் தங்குவதற்கேற்ற தோட்டங்கள் உண்டு. இது அவர்களின் செயல்களுக்கேற்ற விருந்தோம்பலாக அமைந்திருக்கும்.
கட்டுப்படாதவர்களின் தங்குமிடம் நரகமாகும். அவர்கள் அதிலிருந்து வெளியேற விரும்பும் போதெல்லாம், அதனுள்ளேயே அவர்கள் திருப்பப்படுவர். மேலும் நீங்கள் பொய்யாக்கிக் கொண்டிருந்த நரகத் தண்டனையைச் சுவைத்துப் பாருங்கள் என்று அவர்களிடம் கூறப்படும். 
அவர்கள் (கழிவிரக்கங் கொண்டு எம்மிடம்) திரும்ப வேண்டுமென்பதற்காக பெருந் தண்டனைக்கு முன்னர் சிறிய தண்டனையையும் நிச்சயமாக நாம் அவர்களைச் சுவைக்கச் செய்வோம். 
தனது இறைவனின் அடையாளங்கள் நினைவூட்டப்பட்ட பின்னரும், அவற்றைப் புறக்கணித்து விடுபவனை விட மிக்க அநீதியிழைப்பவன் எவன்? நிச்சயமாக நாம் குற்றவாளிகளைப் பழி வாங்குவோம். ரு2 
நாம் மூஸாவுக்கு வேதத்தை வழங்கினோம். எனவே நீர் (முழுமையான வேதமாகிய) இது (உமக்குக்) கிடைப்பது குறித்து ஐயம் கொள்ள வேண்டாம். நாம் அ(வ் வேதத்) தை இஸ்ராயீலின் மக்களுக்கு வழிகாட்டியாக ஆக்கினோம். 
மேலும் அவர்களுள் (மக்களுக்கு) நம் கட்டளையினால்5 வழிகாட்டும் தலைவர்களை நாம் ஏற்படுத்தினோம். ஏனெனில் அவர்கள் பொறுமையுடையோரும்6, நம் அடையாளங்களில் நம்பிக்கை கொண்டோருமாயிருந்தனர். 
நிச்சயமாக உமது இறைவனாகிய அவன், அவர்கள் கொண்டிருந்த கருத்து வேறுபாடுகளைக் குறித்து மறுமை நாளில் அவர்களுக்கிடையே தீர்ப்பு வழங்குவான். 
இவர்களுக்கு முன்னர் எத்தனையோ தலைமுறையினர்களை நாம் அழித்திருப்பது, இவர்களுக்கு வழிகாட்டவில்லையா? (இப்பொழுது) இவர்கள், அவர்கள் வசித்திருந்த இடங்களில் நடந்து திரிகின்றனர். நிச்சயமாக இதில் பல அடையாளங்கள் உள்ளன. எனவே இவர்கள் செவி சாய்ப்பதில்லையா? 
நாம் தண்ணீரை வறண்ட பூமியின் பால் ஓட்டிச் சென்று, அதன் மூலம் அவர்களின் கால்நடைகளும், அவர்களும், உண்ணும் விளைச்சல்களை வெளிப்படுத்துவதை அவர்கள் காணவில்லையா? அவர்கள் ஏன் கவனம் செலுத்துவதில்லை. 
நீங்கள் உண்மையாளர்களாயின் இந்த வெற்றி7 எப்போது (வரும்) என்று அவர்கள் கேட்கின்றனர். 
அந்த வெற்றிக்குரிய நாளில்8, நிராகரிப்போருக்கு அவர்களின் நம்பிக்கை எப்பயனுமளிக்காது. மேலும் அவர்களுக்குக் காலக்கெடுவும் கொடுக்கப்படமாட்டாது. 
எனவே நீர், அவர்களைப் புறக்கணித்து (அவர்களின் முடிவை) எதிர்பார்த்துக் கொண்டிருப்பீராக. அவர்களும் எதிர்பார்த்துக் கொண்டிருக்கின்றனர். ரு3
அளவற்ற அருளாளனும், மேன்மேலும் கருணை காட்டுபவனுமாகிய அல்லாஹ்வின் பெயரால் (ஓதுகின்றேன்).
நபியே! நீர் அல்லாஹ்வின் பாதுகாப்பைத் தேடிக் கொள்வீராக. மேலும் நீர், நிராகரிப்பவர்கள், நயவஞ்சகர்கள் ஆகியவர்(களின் விருப்பங்)களைப் பின்பற்றாதிருப்பீராக. நிச்சயமாக அல்லாஹ் நன்கு அறிபவனும், நுட்பமான ஞானமுள்ளவனுமாவான்.
உமது இறைவனிடமிருந்து உமக்கு அறிவித்த வஹியைப் பின்பற்றுவீராக. நிச்சயமாக அல்லாஹ் நீங்கள் செய்பவற்றை நன்கு அறிபவனாவான்.
நீர் அல்லாஹ்வின் மீது நம்பிக்கை வைப்பீராக. மேலும் பாதுகாவலனாக இருக்க அல்லாஹ்வே போதுமானவன்.
அல்லாஹ் எந்த மனிதனின் நெஞ்சத்திலும் இரண்டு உள்ளங்களைப் படைத்ததில்லை. உங்கள் மனைவிகளுள், நீங்கள் (சில வேளைகளில்) தாய் என்றழைத்தவர்களை (உண்மையில்) உங்கள் தாய்களாக அவன் ஆக்கவில்லை. உங்கள் வளர்ப்பு மகன்களை (உண்மையில்) உங்கள் மகன்களாக அவன் ஆக்கவுமில்லை. இவை உங்கள் வாய்ப் பேச்சுக்களே. ஆனால் அல்லாஹ் உண்மையைக் கூறுகிறான். அவனே (உங்களை நேர்) வழியில் நடத்திச் செல்கிறான்.
நீங்கள் அவர்களை,  (வளர்ப்புப் பிள்ளைகளை) அவர்களின் தந்தைகளின் பெயர்களை (இணைத்துக்) கூறி அழையுங்கள். இதுவே அல்லாஹ்விடத்தில் மிகவும் நேர்மையானது. ஆனால் நீங்கள் அவர்களின் தந்தைகளை அறியவில்லையாயின், அவர்கள் உங்கள் மார்க்க சகோதரர்களும், உங்கள் நண்பர்களுமாவர். (ஏற்கனவே) நீங்கள் இழைத்த தவறுகளுக்கு உங்கள் பேரில் குற்றமில்லை. ஆனால் உங்கள் உள்ளங்கள் (உறுதியாக) நாடியதற்கு (தண்டனை உண்டு). அல்லாஹ் மிக்க மன்னிப்பவனும், மேன்மேலும் கருணை காட்டுபவனுமாவான்.
நம்பிக்கை கொண்டவர்களுக்கு, அவர்களின் உயிர்களை விட நபி மிக நெருக்கமானவராவார்1. அவருடைய மனைவியர், அவர்களின் தாய்மார்களாவார்கள். மேலும் நம்பிக்கையாளர்கள் மற்றும் இடம் பெயர்ந்து வந்தவர்கள் ஆகியோரை விட, அல்லாஹ்வின் வேதத்தின் அடிப்படையில் இரத்த உறவினர்கள் , சிலர், சிலருக்கு மிகவும் நெருங்கியவர்கள் ஆவர். ஆனால் உங்கள் நண்பர்களுடன் நன்முறையில் நீங்கள் நடந்து கொள்வது நல்லது. இது(வும்) வேதத்தில் எழுதப்பட்டதாகும்.
நாம் நபிமார்கள் எல்லோரிடத்தும், உம்மிடத்தும், நூஹ், இப்ராஹீம், மூஸா, மர்யமுடைய மகன் ஈஸா ஆகியோரிடத்தும் உடன்படிக்கை செய்த நேரத்தை (நினைத்துப் பாரும்). நாம் அவர்கள் எல்லோரிடமும் உறுதிவாய்ந்த உடன்படிக்கை ஒன்றை வாங்கினோம்2.
(அவன்) உண்மையாளர்களிடம் அவர்களின் உண்மையினைக் குறித்துக் கேட்பதற்காக (அவ்வாறு உடன்படிக்கை செய்தான்). மேலும் நிராகரிப்பாளர்களுக்கு வேதனையளிக்கும் தண்டனையை அவன் ஆயத்தப்படுத்தி வைத்துள்ளான். ரு1
நம்பிக்கை கொண்டவர்களே! உங்களை எதிர்த்துப் படைகள் வந்த போது, அல்லாஹ் உங்களுக்குச் செய்த அருளை நினைத்துப் பாருங்கள். அப்போது நாம் அவர்களுக்கு எதிராகக் காற்றையும்3, நீங்கள் காணாத படைகளையும் அனுப்பினோம். மேலும் அல்லாஹ் உங்கள் செயல்களை நன்கு பார்க்கின்றான்.
அவர்கள் உங்களிடம், உங்களுக்கு மேலிருந்தும் (அதாவது மலை வழியாகவும்), உங்களுக்குக் கீழேயிருந்தும் (தரை வழியாகவும்) வந்த நேரத்தையும்,  (உங்கள்)கண்கள் பதற்றமடைந்த நேரத்தையும், (உங்கள்) இதயங்கள் உங்கள் தொண்டைகளை அடைத்த நேரத்தையும், நீங்கள் அல்லாஹ்வைக் குறித்து சந்தேகமான எண்ணங்களைக் கொண்ட நேரத்தையும் (நினைத்துப் பாருங்கள்).
அந்த நேரத்தில் நம்பிக்கை கொண்டவர்கள் பெரும் சோதனைக்கு ஆளாக்கப்பட்டு, கடுமையான அதிர்ச்சிக்குள்ளாக்கப்பட்டனர்.
மேலும் அல்லாஹ்வும், அவனது தூதரும் ஏமாற்றத்தைத் தவிர வேறெதையும் எங்களிடம் வாக்குறுதியளிக்கவில்லை என்று நயவஞ்சகர்களும், உள்ளங்களில் நோயுடையோரும் கூறிய நேரத்தையும் (நினைத்துப் பாருங்கள்).
மேலும் அவர்களுள் ஒரு பிரிவினர், யஸ்ரிப்(மதீனா) மக்களே! (எதிரிகளை எதிர்த்து) உங்களால் நிற்க முடியாது; எனவே நீங்கள் (இஸ்லாத்தை விட்டுத்) திரும்பி விடுங்கள் எனக் கூறிய நேரத்தையும் (நினைத்துப் பாருங்கள்). மேலும் அவர்களுள் ஒரு பிரிவினர், எங்கள் வீடுகள் பாதுகாப்பற்ற நிலையில் இருக்கின்றன எனக் கூறி, நபியிடம் அனுமதி கோரினார்கள். ஆனால் அவை (உண்மையில்) பாதுகாப்பற்ற நிலையில் இருக்கவில்லை. அவர்கள் தப்பியோடவே விரும்பினார்கள்.
அ(ந்த நகரத்) தின் எல்லாப் பக்கங்களிலிருந்தும் அவர்கள் மீது படை எடுக்கப்பட்டு, பின்னர் (முஸ்லிம்களுக்கு எதிராக) குழப்பம் செய்யக் கேட்டிருந்தால், அவர்கள் உடனே அவ்வாறே செய்திருப்பர். ஆனால் அவர்கள் அ(ந்த நகரத்)தில் (அதன் பின்னர்) சிறிது நேரமே தங்கியிருந்திருப்பர்4.
நிச்சயமாக (நயவஞ்சகர்களாகிய) அவர்கள் ஒருபோதும் புறமுதுகு காட்டமாட்டார்கள் என்று ஏற்கனவே அல்லாஹ்விடம் உடன்படிக்கை செய்திருந்தனர். அல்லாஹ்விடம் செய்த உடன்படிக்கை குறித்துக் கட்டாயம் கேள்வி கேட்கப்படும்.
நீர் கூறுவீராக: மரணத்தை விட்டோ, கொலை செய்யப்படுவதை விட்டோ  நீங்கள் தப்பி ஓடினால், அவ்வாறு ஓடுவது உங்களுக்கு ஒருபோதும் பயனளிக்காது. (அப்படி ஓடிய) பின்னரும் நீங்கள் எப்பயனும் பெற மாட்டீர்கள்5.
நீர் கூறுவீராக: அல்லாஹ் உங்களுக்குத் தண்டனை வழங்க விரும்பினால், அவனிடமிருந்து உங்களைக் காப்பாற்றுபவன் எவன்? அல்லது அவன் உங்களுக்குக் கருணை காட்ட விரும்பினால், (அதிலிருந்து உங்களைத் தடுப்பவன் எவன்?) அவர்கள் அல்லாஹ்வையன்றித் தங்களுக்காக எந்த நண்பரையும், எந்த உதவியாளரையும் காண மாட்டார்கள்.
உங்களுள் (மற்றவர்களைப் போரில் ஈடுபட விடாமல்)தடை செய்பவர்களையும், தங்கள் சகோதரர்களிடம் நீங்கள் எங்களிடம் வந்து விடுங்கள் எனக் கூறுபவர்களையும், நிச்சயமாக அல்லாஹ் அறிகின்றான். அவர்கள் அறவே போருக்குச் செல்வதுமில்லை.
அவர்கள் உங்களிடம் மிக்க கருமித்தனம் காட்டுபவர் ஆவர். ஆனால் அச்சம் ஏற்படும் போது, நீர் அவர்களை, மரணத்தைக் கண்டு மயக்கமடைந்தவர் போன்று, அவர்களின் கண்கள் சுழன்று கொண்டிருக்கும் நிலையில் அவர்கள் உம்மைப் பார்ப்பதாக காண்கிறீர். ஆனால் அந்த அச்சம் நீங்கி விடும் போது, அவர்கள் (உமது) நன்மைக்குக் கருமித்தனம் உடையோராய் உங்களைக் கூர்மையான நாவுகளால் தாக்குகின்றனர். இவர்கள் நம்பிக்கை கொள்ளவேயில்லை. எனவே அல்லாஹ் இவர்களின் செயல்களை வீணாக்கி விட்டான். அது அல்லாஹ்வுக்கு மிக எளிதானதேயாகும்.
இவர்கள் (நிராகரிப்போரின்) படைகள் (இன்னும்) சென்று விடவில்லை என நம்புகின்றனர். ஆனால் (நிராகரிப்போரின்) படையினர் (மீண்டும்) வந்திருந்தால் அவர்கள் நாட்டில் நாட்டுப்புற மக்களுடன் வாழவே விரும்புவர். (மேலும் நம்பிக்கையாளர்களே) உங்கள் செய்திகளைக் குறித்து மக்களிடம் கேட்டுக் கொண்டேயிருப்பார்கள். மேலும் அவர்கள் உங்களுடன் இருந்திருந்தாலும் போர் செய்திருக்கவே மாட்டார்கள். ரு2
அல்லாஹ்வையும், மறுமை நாளையும் (சந்திக்கப் போவதை) எதிர் பார்த்து, அல்லாஹ்வை அதிகமாக நினைவுகூர்கின்ற உங்களுக்கு, அல்லாஹ்வின் திருத்தூதரிடத்து மிகமேலான முன்மாதிரி உண்டு.
நம்பிக்கை கொண்டவர்கள், தாக்குதல் தொடுத்த படைகளைக் கண்டபோது, அல்லாஹ்வும், அவனது தூதரும் நம்மிடம் வாக்குறுதியளித்தது இதுவேயாகும்6. அல்லாஹ்வும், அவனது தூதரும் முற்றிலும் உண்மையையே கூறினர் என்று கூறினார்கள். இது அவர்களுக்கு நம்பிக்கையையும், கட்டுப்பாட்டையும் வளரச் செய்தது.
நம்பிக்கை கொண்டவர்களுள் தாங்கள் அல்லாஹ்விடம் செய்திருந்த வாக்குறுதியினை உண்மைப்படுத்திய மனிதர்கள் உள்ளனர். அவர்களுள் சிலர் (தாங்கள் போர் செய்து மரணமடைய வேண்டும் என்ற) தங்கள் எண்ணத்தை நிறைவேற்றியுள்ளனர். அவர்களுள் மற்றுஞ் சிலர் (இன்னும் அதனை) எதிர்பார்த்துக் கொண்டிருக்கின்றனர். அவர்கள் (தங்கள் எண்ணத்தில்) சிறிதும் மாற்றம் ஏற்படுத்தவில்லை.
இதன் பயனாக அல்லாஹ்  உண்மையாளர்களுக்கு, அவர்களின் உண்மைக்கு நற்பலன் வழங்குவான். மேலும் அவன் நாடினால் நயவஞ்சகர்களுக்குத் தண்டனை வழங்குவான்; அல்லது அவர்களை மன்னிப்பான். நிச்சயமாக அல்லாஹ் மிக்க மன்னிப்பவனும், மேன்மேலும் கருணை காட்டுபவனுமாவான்.
அல்லாஹ் நிராகரிப்பவர்களை, அவர்களது கோபத்துடன் திருப்பி விட்டான். அவர்கள் எந்த நன்மையையும் பெறவில்லை. அல்லாஹ் நம்பிக்கை கொண்டவர்களுக்கு போரில் போதுமானவனாக இருந்தான். அல்லாஹ் ஆற்றல் மிக்க வல்லவனுமாவான்.
வேதத்தையுடையவர்களுள் அ(ந்தப்  போரைத் தொடுத்த)வர்களுக்கு உதவி செய்தவர்களை அவர்களின் கோட்டைகளிலிருந்து (அல்லாஹ்) இறக்கி விட்டான். மேலும் அவர்களின் உள்ளங்களில் திகிலை ஏற்படுத்தினான். நீங்கள் சிலரைக் கொன்று விட்டீர்கள். மற்றுஞ் சிலரைச் சிறைப்பிடித்தீர்கள்.
அவர்களின் பூமிக்கும், அவர்களின் வீடுகளுக்கும், அவர்களின் செல்வங்களுக்கும், நீங்கள் இதுவரை காலடி எடுத்து வைக்காத பூமிக்கும் அவன் உங்களை வாரிசு ஆக்கினான்7. அல்லாஹ் எல்லாவற்றிற்கும் பேராற்றல் பெற்றவனாவான். ரு3
நபியே! நீர் உமது மனைவியரிடம் கூறுவீராக: நீங்கள் உலகையும், அதன் அலங்காரத்தையும் விரும்பினால், வாருங்கள், நான் உங்களுக்கு உலகப் பொருட்களுள் சிலவற்றை வழங்கி, அழகான முறையில் உங்களை விடுவித்து விடுகின்றேன்.
நீங்கள் அல்லாஹ்வையும், அவனது தூதரையும், மறுமை வீட்டையும் விரும்பினால், நிச்சயமாக அல்லாஹ் உங்களுள் நன்மை செய்பவர்களுக்கு மாபெரும் கூலியினை ஆயத்தப்படுத்தி வைத்துள்ளான்.
நபியின் மனைவியரே! உங்களுள் எவராவது, மேலான நம்பிக்கைக்கு மாற்றமான ஒன்றைச் செய்தால்8, அவருக்கு இரு மடங்குத் தண்டனை வழங்கப்படும். இது அல்லாஹ்வுக்கு எளிதே.
உங்களுள் அல்லாஹ்வுக்கும், அவனது தூதருக்கும் பணிந்து, நற்செயலைச் செய்பவளுக்கு அவளின் கூலியினை நாம் இருமடங்காக வழங்குவோம். மேலும் வாழ்விற்குரிய கண்ணியமான பொருட்களையும் நாம் அவளுக்காக ஆயத்தப்படுத்தி வைத்துள்ளோம்.
நபியின் மனைவிகளே! நீங்கள் இறையச்சமுடையவர்களாயின், மற்றப் பெண்களிலிருந்து தனித்தன்மை வாய்ந்தவர்களாவீர்கள். எனவே உள்ளத்தில் நோய் உடையவன் (உங்களைக் குறித்து ஏதேனும்) தீய எண்ணங் கொள்ளாதிருக்க, நீங்கள் மிக மிருதுவாகப் பேசாதீர்கள். மேலும் நீங்கள் நல்ல வார்த்தைகளைக் கூறுங்கள்.
நீங்கள் உங்கள் வீடுகளில் இருங்கள்; பண்டைய அறியாமைக் கால முறையைப் போன்று நீங்கள் அலங்காரம் செய்யாதீர்கள்; மேலும் தொழுகையினை நிறைவேற்றுங்கள்; ஸக்காத்தைக் கொடுங்கள்; அல்லாஹ்வுக்கும், அவனது தூதருக்கும் கட்டுப்பட்டு நடங்கள். (நபியின்) வீட்டினரே! அல்லாஹ் உங்களிடமிருந்து தூய்மையின்மையை அகற்றி, உங்களை முழுமையாகத் தூய்மைப்படுத்தவே விரும்புகின்றான்.
உங்கள் வீடுகளில் ஓதப்படுகின்ற அல்லாஹ்வின் வசனங்களையும், ஞானத்தையும் நினைவில் கொள்ளுங்கள். நிச்சயமாக அல்லாஹ் மிக நுட்பமானவனும், எல்லாம் அறிபவனுமாவான். ரு4
இறைவனுக்கு முற்றிலும் அடிபணியும் ஆண்களும், பெண்களும், நம்பிக்கை கொண்ட ஆண்களும், பெண்களும், கீழ்ப்படிந்து நடக்கும் ஆண்களும், பெண்களும், உண்மை பேசும் ஆண்களும், பெண்களும், முழுமையான பொறுமையுடைய ஆண்களும், பெண்களும், பணிவுள்ள ஆண்களும், பெண்களும், தருமம் கொடுக்கும் ஆண்களும், பெண்களும், நோன்பு நோற்கும்  ஆண்களும், பெண்களும், தம் கற்பைக் காக்கும் ஆண்களும், பெண்களும், அல்லாஹ்வை அதிகமாக நினைவு கூறும் ஆண்களும், பெண்களும், ஆகிய இவர்கள் எல்லோருக்கும் மன்னிப்பையும், மாபெரும் நற்பலனையும் அல்லாஹ் ஆயத்தப்படுத்தி வைத்துள்ளான்.
அல்லாஹ்வும், அவனது தூதரும் (ஏதாவது) ஒன்றுக்குத் தீர்ப்பு வழங்கி விட்டால், (அதன் பின்னர்) நம்பிக்கை கொண்ட எந்த ஆணுக்கும், நம்பிக்கை கொண்ட எந்த பெண்ணுக்கும், தங்கள் பிரச்சினைக்குத் தங்கள் விருப்பத்திற்கேற்ப தீர்ப்பளிப்பதற்கு உரிமையில்லை. அல்லாஹ்வுக்கும், அவனது தூதருக்கும் கட்டுப்படாதவர், நிச்சயமாக மிகத் தெளிவான வழிகேட்டில் சென்று விடுகின்றார்.
(நபியே!) எவருக்கு அல்லாஹ்வும், நீரும் அருள் செய்துள்ளீர்களோ, அவரிடம், " நீர் உமது மனைவியை (மணவிலக்கு அளிக்காமல்) உம்மிடமே வைத்துக் கொள்வீராக. அல்லாஹ்வுக்கு அஞ்சுவீராக" என்று நீர் கூறிய நேரத்தில் (நிகழ்ந்ததை நினைத்துப் பார்ப்பீராக). அல்லாஹ் வெளிப்படுத்தவிருந்ததை நீர் உமது உள்ளத்தில் மறைத்து வைத்திருந்தீர்9. மேலும் நீர் மக்களுக்கு அஞ்சினீர். ஆனால் நீர் அஞ்சுவதற்கு மிகவும் உரிமையுள்ளவன் அல்லாஹ்வே ஆவான். நம்பிக்கை கொண்டவர்களின் வளர்ப்பு மகன்கள், தங்கள் மனைவியருக்கு மணவிலக்கு அளித்து விட்டால், அப் பெண்களை (மணந்து கொள்வதை)க் குறித்து (நம்பிக்கை கொண்ட) அவர்களுக்கு எந்தத் தடையுமிருக்கக் கூடாதென்பதற்காக, ஸைது அவள் குறித்துத் தன் விருப்பத்தை நிறைவேற்றிய பின்னர் (அதாவது அவளுக்கு மணவிலக்கு அளித்த பின்னர்) நாம் அவளை, உமக்குத் திருமணம் செய்து வைத்தோமர10. எவ்வாறிருந்த போதிலும், அல்லாஹ்வின் தீர்ப்பு நிறைவேறியே தீரும்.
அல்லாஹ், நபிக்குக் கடமையாக்கியுள்ள (எந்தக் கட்டளையையும் நிறைவேற்றுவ)தில் அவர் மீது குற்றமில்லை. முன் சென்றவர்களிடமும் அல்லாஹ்வின் நடைமுறை இதுவேயாகும். அல்லாஹ்வின் கட்டளை தீர்மானிக்கப்பட்ட ஒன்றாகும். (எவராலும் அதனை மாற்ற முடியாது).
(கடந்த காலத் தூதர்களாகிய) அவர்கள் அல்லாஹ்வின் தூதுச் செய்திகளை எடுத்துரைத்தனர்; அவனுக்கே அஞ்சினர்; அவர்கள் அல்லாஹ்வையன்றி வேறெவருக்கும் அஞ்சியதில்லை. மேலும் கணக்கெடுப்பதில் அல்லாஹ் போதுமானவனாவான்.
முஹம்மது உங்களுள் எந்த ஆணுக்கும் தந்தை இல்லை. ஆனால் (அவர்) அல்லாஹ்வின் தூதராகவும், நபிமார்களுக்கெல்லாம் கா(த்)தம் ஆகவும் விளங்குகின்றார்11. மேலும் அல்லாஹ் எல்லாவற்றையும் நன்கறிந்தவனாவான். ரு5
நம்பிக்கை கொண்டவர்களே! நீங்கள் அல்லாஹ்வை மிக அதிகமாக நினைவு கூருங்கள்.
மேலும் நீங்கள் காலையிலும், மாலையிலும் அவனது தூய்மையினை எடுத்துரைத்துக் கொண்டிருங்கள்.
அவனே உங்களை பல்வேறு இருள்களிலிருந்து ஒளியின்பால் கொண்டு வருவதற்காக உங்களுக்கு அருள் செய்கின்றான். அவனது வானவர்கள் உங்களுக்காக வேண்டுதல் செய்கின்றனர்12. மேலும் அவன் நம்பிக்கை கொண்டவர்களிடம் மேன்மேலும் கருணை காட்டுபவனாவான்.
அவர்கள் அவனைச் சந்திக்கும் நாளில், அவர்களுக்குரிய வாழ்த்துரை (ஸலாம்) சாந்தி என்பதாகும்13. அவன் அவர்களுக்காக மிக்க கண்ணியமான நற்பலனை ஆயத்தப்படுத்தி வைத்துள்ளான்.
நபியே! நிச்சயமாக நாம் உம்மை (உலகிற்குச்) சாட்சியாகவும், (நம்பிக்கை கொண்டவர்களுக்கு) நற்செய்தி நல்குபவராகவும், (நிராகரிப்பவர்களுக்கு) எச்சரிக்கை செய்பவராகவும் அனுப்பியுள்ளோம்.
மேலும் அல்லாஹ்வின்பால் அவன் கட்டளையின் படி அழைப்பவராகவும், ஒளி வீசும் சூரியனாகவும்14 (அனுப்பியுள்ளோம்).
நம்பிக்கை கொண்டவர்களுக்கு அல்லாஹ்விடமிருந்து மாபெரும் அருள் கிடைக்கும் என்று அவர்களுக்கு நீர் நற்செய்தி கூறுவீராக.
நிராகரிப்பவர்கள், நயவஞ்சகர்கள் ஆகியவர்க(ளின் கூற்றுக்க)ளை நீர் ஒருபோதும் பின்பற்ற வேண்டாம்; அவர்களின் துன்புறுத்தலை பொருட்படுத்த வேண்டாம்; நீர் அல்லாஹ்விடமே நம்பிக்கை வைப்பீராக. பாதுகாவலனாக இருப்பதற்கு அல்லாஹ் போதுமானவன்.
நம்பிக்கை கொண்டவர்களே! நீங்கள் நம்பிக்கை கொண்ட பெண்களை மணந்து கொண்டதன் பின்னர், அவர்களைத் தொடுவதற்கு முன்னர், நீங்கள் அவர்களுக்கு மணவிலக்கு அளித்து விட்டால் (அவர்கள் மறுமணம் புரிந்து கொள்வதற்கு முன்னர்) நீங்கள் கணிக்கும் 'இத்தா'14 வைக்கோர உங்களுக்கு எந்த உரிமையும் இல்லை. எனவே நீங்கள் அவர்களுக்குத் தேவையான சில பொருட்களை அளித்து, நல்லமுறையில் அவர்களை விடுவித்து விடுங்கள்.
நபியே! நீர் மஹர் கொடுத்த மனைவிகளையும்15, போரின் விளைவாக அல்லாஹ் உமக்கு அளித்துள்ளவர்களில், உமது வலக்கை சொந்தமாக்கிக் கொண்டவர்களையும்16 நாம் உமக்கு ஆகுமாக்கி வைத்துள்ளோம். மேலும் உமது தந்தையின் சகோதரரின் பெண் மக்கள், உமது தந்தையின் சகோதரிகளின் பெண் மக்கள், உமது தாய்மாமனின் பெண் மக்கள், உமது தாயின் சகோதரிகளின் பெண் மக்கள் ஆகிய இவர்களில் எவர்கள் உம்முடன் ஹிஜ்ரத் செய்து வந்தார்களோ அவர்களையும்17 (நாம் உமக்கு அனுமதிக்கப்பட்டவர்களாக ஆக்கியுள்ளோம்). மேலும் தம்மை நபியிடம் ஒப்படைத்த நம்பிக்கை கொண்ட பெண்ணை, அந்த நபியும் விரும்பினால் அவளையும்(உமக்கு அனுமதித்துள்ளோம்). இந்தக் கட்டளை உமக்கு மட்டுமேயாகும்18. ஏனைய நம்பிக்கை கொண்டவர்களுக்கு அல்ல. உமக்கு எந்த இடையூறும் ஏற்படக் கூடாதென்பதற்காக நாம் (முஸ்லிம்களாகிய) அவர்களுக்கு, அவர்களது மனைவிகள் குறித்தும், அவர்களது வலக்கைகள் சொந்தமாக்கிக் கொண்டவர்கள் குறித்தும் கடமையாக்கியிருப்பதை நாம் ஏற்கனவே நன்கறிவோம். அல்லாஹ் மிக்க மன்னிப்பவனும், மேன்மேலும் கருணை காட்டுபவனுமாவான்.
(உமது மனைவிகளாகிய) அவர்களுள் நீர் நாடியவரை அகற்றி விடுவீராக19. நீர் நாடியவரை உம்முடன் வைத்துக் கொள்வீராக. நீர் அகற்றியவர்களுள் எவரையாவது உம்முடன் வைத்துக் கொள்ள விரும்பினால், அது உம்மீது குற்றமாகாது. இது அவர்களின் கண்களுக்கு இதம் அளிப்பதற்கும், அவர்கள் வருந்தாமலிருப்பதற்கும், நீர் அவர்களுக்கு வழங்கியதைக் கொண்டு அவர்கள் எல்லோரும் திருப்தியடைவதற்கும் மிக நெருக்கமானதாகும். அல்லாஹ், உங்கள் உள்ளங்களிலுள்ளவற்றை அறிகின்றான். அல்லாஹ் நன்கு அறிபவனும், இரக்கமுடையவனுமாவான்.
இதன் பின்னர் பெண்களை மணந்து கொள்ள உமக்கு அனுமதி இல்லை20. உமது வலக்கை சொந்தமாக்கிக் கொண்டவர்களைத் தவிர (இப்போதுள்ள மனைவிகளாகிய) அவர்களுக்குப் பதிலாக வேறு மனைவிகளை, அவர்களின் அழகு உம்மை எந்த அளவு கவர்ந்தாலும் சரியே, பற்றிக் கொள்ளவும் அனுமதியில்லை. அல்லாஹ் எல்லாவற்றையும் கவனிப்பவனாவான். ரு6
நம்பிக்கை கொண்டவர்களே! நீங்கள் உணவிற்காக அழைக்கப்பட்டாலன்றி, நபியின் வீடுகளில் ஒருபோதும் நுழையாதீர்கள்; அதுவும் சமையலாவதை எதிர்பார்த்தவண்ணம் (முன்கூட்டியே சென்று) இருக்கக் கூடாது. மாறாக, நீங்கள் அழைக்கப்படும் போது உள்ளே செல்லுங்கள். நீங்கள் உண்டு முடிந்ததும், பேச்சில் மூழ்கி விடாமல் கலைந்து சென்று விடு்ங்கள்21. நிச்சயமாக இது (அதாவது உணவிற்காக முன்னர் செல்வதும், தேவையின்றி பேச்சில் மூழ்கியிருந்து விடுவதும்) நபிக்குத் துன்பம் தருகிறது. அவர் உங்களிடம் (போய் வாருங்கள் என்று கூற) வெட்கப்படுகின்றார். ஆனால் அல்லாஹ் உண்மையைக் கூற வெட்கப்பட மாட்டான். நீங்கள் (நபியின் மனைவிகளாகிய) அவர்களிடம் வீட்டிற்குரிய பொருள் எதுவும் கேட்க வேண்டுமானால், திரைக்குப் பின்னாலிருந்து அவர்களிடம் கேளுங்கள். இது உங்களின் உள்ளங்களுக்கும், அவர்களின் உள்ளங்களுக்கும் மிகத் தூய்மை தரும். நீங்கள் அல்லாஹ்வின் தூதருக்குத் துன்பம் கொடுப்பது உங்களுக்கு ஏற்றதன்று. நீங்கள் அவருக்குப் பின்னர், அவருடைய மனைவிகளை ஒருபோதும் மணந்து கொள்ளவும் கூடாது. இது அல்லாஹ்வின் பார்வையில் மாபெரும் குற்றமாகும்.
நீங்கள் ஒன்றை வெளிப்படுத்தினாலோ, மறைத்து வைத்தாலோ நிச்சயமாக அல்லாஹ் எல்லாவற்றையும் நன்கு அறிபவனாவான்.
(நபியின் மனைவிகள்) தங்கள் தந்தையர்கள், தங்கள் ஆண் மக்கள் 22, தங்கள் சகோதரர்கள், தங்கள் சகோதரர்களின் ஆண் மக்கள், தங்கள் சகோதரிகளின் ஆண் மக்கள், தங்கள் சொந்தப் பெண்கள், தங்கள் ஆதிக்கத்தின் கீழ் உள்ள அடிமைப் பெண்கள் ஆகியோர்களின் முன்பாக வருவதில் அவர்கள் பெயரில் எந்தக் குற்றமுமில்லை. நீங்கள் அல்லாஹ்வுக்கு அஞ்சி நடந்து கொள்ளுங்கள். நிச்சயமாக அல்லாஹ் எல்லாவற்றிற்கும் சாட்சியாக இருக்கின்றான்.
நிச்சயமாக அல்லாஹ் இந்த நபியின் மீது தன் அருளைப் பொழிந்து கொண்டே இருக்கின்றான். மலக்குகளும் (இவருக்காகப் பிரார்த்தனைகள் செய்து கொண்டே இருக்கின்றனர். எனவே) நம்பிக்கை கொண்டவர்களே! இந்த நபி(கள் நாயகம் அவர்களு)க்கு எப்போதும் அருள் பொழியுமாறும், சாந்தியும், சமாதானமும் கிடைக்குமாறும் நீங்களும் பிரார்த்தனை செய்யுங்கள்.  
அல்லாஹ்வுக்கும், அவனது தூதருக்கும் துன்பத்தைக் கொடுப்பவர்களை அல்லாஹ் இவ்வுலகிலும், மறுமையிலும் சபித்துள்ளான். மேலும் அவர்களுக்கு இழிவுபடுத்தக் கூடிய தண்டனையை ஆயத்தப்படுத்தியுள்ளான்.
நம்பிக்கை கொண்ட ஆண்களையும், நம்பிக்கை கொண்ட பெண்களையும், அவர்கள் செய்யாத (குற்றம்) ஒன்றிற்காகத் துன்புறுத்துவோர், மாபெரும் பொய்யையும், மிகத்தெளிவான பாவத்தையும் சுமக்கின்றனர்.
நபியே! நீர் உமது மனைவிகளிடமும், உமது பெண் மக்களிடமும், நம்பிக்கை கொண்டவர்களின் பெண்களிடமும் அவர்கள் (வெளியில் செல்லும் போது) தங்களுடைய பெரிய மேலாடைகளைக் கொண்டு தங்களைப் போர்த்திக் கொள்ளுமாறு கூறுவீராக23. இது அவர்கள் பிரித்தறியப்படுவதற்கு மிகவும் பொருத்தமானது24. அவர்கள் துன்புறுத்தப்பட(வும்) மாட்டார்கள். அல்லாஹ் மிக்க மன்னிப்பவனும், மேன்மேலும் கருணை காட்டுபவனுமாவான்.
நயவஞ்சகர்களும், தங்கள் உள்ளங்களில் நோயுள்ளவர்களும், நகரத்தில் பொய் வதந்திகளைப் பரப்பித் திரிபவர்களும் விலகிக் கொள்ளவில்லையாயின் நிச்சயமாக நாம் அவர்களுக்கெதிராக உமக்கு அதிகாரத்தை வழங்குவோம். பின்னர் அவர்கள் அதில் உம்முடைய அக்கம்பக்கத்தவராக குறைந்த காலமே வாழ்வர்.
அவர்கள் சபிக்கப்பட்டவர்கள். (எனவே) அவர்கள் எங்கு காணப்படினும், பிடிக்கப்பட்டுக் கொலை செய்யப்பட வேண்டும்.
முன்னர் காலஞ்சென்றவர்களிடத்து அல்லாஹ்வின் செயல்முறை இதுவே. அல்லாஹ்வின் செயல்முறையில் எந்த மாற்றத்தையும் உம்மால் ஒருபோதும் காண முடியாது.
இறுதிக்காலம் குறித்து மக்கள் உம்மிடம் கேட்கின்றனர். நிச்சயமாக அதைப் பற்றிய அறிவு அல்லாஹ்விடம்(தான்) உள்ளதென்று நீர் கூறுவீராக. மேலும் அந்த நேரம் நெருங்கியிருக்கலாம் என உமக்குத் தெரிவிப்பது எது?
நிச்சயமாக அல்லாஹ் நிராகரிப்பவர்களைச் சபித்துள்ளான். மேலும் அவர்களுக்காகச் சுடர் விட்டெரியும் நெருப்பை ஆயத்தப்படுத்தியுள்ளான்.
அவர்கள் அதில் நீண்டகாலம் வாழ்ந்து வருவர். (அங்கு எந்தவொரு) நண்பரையோ, உதவியாளரையோ அவர்கள் காணமாட்டார்கள்.
அவர்களுடைய பெரும்பெரும் தலைவர்கள் நெருப்பில் புரட்டப்படும் நாளில், 'அந்தோ! நாங்கள் அல்லாஹ்வுக்குக் கட்டுப்பட்டு நடந்திருக்க வேண்டுமே; (அவனது) தூதருக்கும் கட்டுப்பட்டு நடந்திருக்க வேண்டுமே' என்று அவர்கள் கூறுவார்கள்.
மேலும் அவர்கள் கூறுவர்: எங்கள் இறைவா! நாங்கள் எங்கள் தலைவர்களுக்கும், எங்கள் பெரியோர்களுக்கும் கட்டுப்பட்டு நடந்தோம்; அவர்கள் எங்களை தவறான வழியில் நடத்திச் சென்று விட்டனர்.
எங்கள் இறைவா! நீ அவர்களுக்கு இருமடங்கு தண்டனை வழங்குவாயாக. மேலும் மாபெரும் சாபத்தைக் கொண்டு அவர்களைச் சபித்து விடுவாயாக (என்றும் வேண்டுவர்). ரு8
நம்பிக்கை கொண்டவர்களே! (அவதூறு கூறி) மூஸாவைப் புண்படுத்தியவர்களைப் போன்று நீங்கள் ஆகிவிடாதீர்கள். ஆனால் (அவரைப் பற்றி) அவர்கள் கூறியவற்றிலிருந்து  அல்லாஹ் அவரை அகற்றி விட்டான். அவர் அல்லாஹ்வின் பார்வையில் மேன்மைக்குரியவராக விளங்கினார்.
நம்பிக்கை கொண்டவர்களே! நீங்கள் அல்லாஹ்வுக்கு அஞ்சி, சரியான(தும், உண்மையானதுமான) வார்த்தையைக் கூறுங்கள்.
(நீங்கள் அவ்வாறு செய்தால்) உங்களுக்கு, உங்கள் நடத்தைகளை அவன் சீர்திருத்தி, உங்களுக்கு, உங்கள் பாவங்களை மன்னிப்பான். அல்லாஹ்வுக்கும், அவனது தூதருக்கும் கட்டுப்பட்டு நடப்பவர், நிச்சயமாக மாபெரும் வெற்றியினை அடைவார்.
நிச்சயமாக நாம் நம்பி ஒப்படைக்கும் பொருளை (இறைச் சட்டத்தை) வானங்கள், பூமி, மலைகள் ஆகியவற்றின் முன் வைத்தோம். ஆனால் அவை, அதனைச் சுமக்க மறுத்தன. மேலும் அது குறித்து அஞ்சின. ஆனால் மனிதன் அதனைச் சுமந்து கொண்டான். நிச்சயமாக அவன் (தனக்கே) கொடுமை இழைப்பவனாயும், பின்விளைவுகளைப் பொருட்படுத்தாதவனாயும் இருக்கின்றான்.
அல்லாஹ் நயவஞ்சக ஆண்களுக்கும், பெண்களுக்கும், இணை வைக்கின்ற ஆண்களுக்கும், பெண்களுக்கும், தண்டனை வழங்குவதும், நம்பிக்கை கொண்ட ஆண்களுக்கும், பெண்களுக்கும் அருள் செய்வதுமே இதன் விளைவாகும். அல்லாஹ் மிக்க மன்னிப்பவனும், மேன்மேலும் கருணை காட்டுபவனுமாவான். ரு9
அளவற்ற அருளாளனும், மேன்மேலும் கருணை காட்டுபவனுமாகிய அல்லாஹ்வின் பெயரால் (ஓதுகின்றேன்). 
வானங்களிலும், பூமியிலும் உள்ள எல்லாம் எவனுக்கு உரியனவோ அந்த அல்லாஹ்வுக்கே எல்லாப் புகழும். மறுமையிலும் எல்லாப் புகழும் அவனுக்கே உரியது. அவன் நுட்பமான ஞானமுள்ளவனும், எல்லாவற்றையும் நன்கு தெரிந்தவனுமாவான்1. 
பூமியினுள் செல்வதையும், அதிலிருந்து வெளிப்படுவதையும், வானத்திலிருந்து இறங்குவதையும், அதன்பால் ஏறுவதையும் அவன் அறிகின்றான்2. அவன் மேன்மேலும் கருணை காட்டுபவனும், மிக்க மன்னிப்பவனுமாவான். 
அந்த நேரம் எங்களுக்கு வரப் போவதில்லை என்று நிராகரிப்பவர்கள் கூறுகின்றனர். நீர் கூறுவீராக: அவ்வாறன்று. மறைவானதை அறியும் என் இறைவன் மேல் ஆணையாக, நிச்சயமாக அது உங்களுக்கு வந்தே தீரும். வானங்களிலோ, பூமியிலோ, அணுவளவிலுள்ள ஒரு பொருளாவது அல்லது அதனை விடச் சிறியதோ, பெரியதோ எப்பொருளாயினும் அவனை விட்டுத் தப்பி விடுவதில்லை. மாறாக, அவையெல்லாம் தெளிவான நூலொன்றில் (பதிவு செய்யப்பட்டு) உள்ளன. 
நம்பிக்கை கொண்டு, நற்செயல்களைச் செய்பவர்களுக்கு நற்பலன் வழங்குவதற்காக (அந்த நேரம் வருவது இன்றியமையாததாகும்). இத்தகையோருக்கு (தங்கள் இறைவனிடமிருந்து) மன்னிப்பும், வாழ்விற்குரிய கண்ணியமிக்க வசதிகளும் உண்டு. 
எம் அடையாளங்களைச் செயல் இழக்கச் செய்ய முயல்வோருக்கு (அவர்களின் பாவத்தின் காரணமாக) வேதனையளிக்கக் கூடிய தண்டனை உண்டு. 
ஞானம் வழங்கப் பெற்றவர்கள், உமது இறைவனிடமிருந்து உமக்கு இறக்கப்பட்டிருப்பது உண்மையானதென்றும், அது வல்லோனும், புகழுக்குரியோனுமாகிய (இறை)வனின் வழியில் நடத்திச் செல்கிறதென்றும் அறிகின்றனர். 
நிராகரிப்பவர்கள் கூறுகின்றனர்: (நீங்கள் மரணமடைந்ததன் பின்னர்) துண்டு, துண்டுகளாகச் சிதறடிக்கப்படும் போது, நீங்கள் புதியதொரு படைப்பாக(த் தோற்றுவிக்கப்படுபவர்கள்) ஆவீர்கள் என்று உங்களுக்குத் தெரிவிக்கும் ஒரு மனிதரை நாங்கள் உங்களுக்கு அறிவிக்கவா? 
"அவர் அல்லாஹ்வுக்கு எதிராகப் பொய்யைப் புனைந்துரைக்கின்றாரா? அல்லது அவருக்குப் பைத்தியம் பிடித்திருக்கிறதா?" . அவ்வாறன்று. மாறாக, மறுமையை நம்பாதவர்கள் (ஏற்கனவே) தண்டனைக்கு ஆளாகியிருக்கின்றனர். மேலும் (அவர்கள்) வழிகேட்டில் வெகுதூரம் சென்றவர்களுமாவார்கள். 
வானத்திலிருந்தும், பூமியிலிருந்தும், அவர்களுக்கு முன்னாலும், அவர்களுக்குப் பின்னாலும் (வந்து சூழ்ந்து கொண்டு) இருப்பதை அவர்கள் காண்பதில்லையா? நாம் விரும்பினால் அந்தப் பூமி அவர்களுடன் அமிழ்ந்து விடுமாறு செய்திருப்போம்; அல்லது விண்ணிலிருந்து ஒரு பேராபத்து அவர்கள் மீது விழுமாறு செய்திருப்போம். இறைவனுக்குப் பணியும் ஒவ்வொரு அடியாருக்கும் நிச்சயமாக இதில் ஓர் அடையாளம் உள்ளது. ரு1
நிச்சயமாக நாம் தாவூதுக்கு எம்மிடமிருந்து அருளை வழங்கினோம். மலைகளில் வாழ்ந்து வருபவர்களே!3 நீங்களும், பறவைகளே! நீங்களும், அவருடன் இணைந்து இறைவனது தூய்மையினை எடுத்துரையுங்கள் (என்று கூறினோம்). மேலும் நாம் அவருக்காக இரும்பை மிருதுவானதாக ஆக்கினோம். 
முழு அளவிலான கவசங்களைச் செய்வீராக. அவற்றின் கண்ணிகளை சிறியவையாகச் செய்வீராக என்றும் கூறினோம். (தாவூதைச் சேர்ந்தவர்களே!) நீங்கள் நற்செயல்களைச் செய்யுங்கள். நிச்சயமாக நீங்கள் செய்பவற்றை நான் பார்க்கின்றேன். 
காற்றை ஸுலைமானுக்குச் (சாதகமாக நாம் வீசச் செய்தோம்). அது காலையில் செல்வதும் ஒரு மாத(பயண)5மாக இருந்தது. அது மலையில் செல்வதும் ஒரு மாத(பயண)மாக இருந்தது. உருகிய செம்பின் ஓர் ஊற்றை நாம் அவருக்காக ஓடச்6 செய்தோம். ஜின்களுள் சிலர் அவரது இறைவனின் கட்டளைக்கேற்ப அவருக்குக் கட்டுப்பட்டுப் பணியாற்றினர்7. அவர்களுள் எமது கட்டளையைப் புறக்கணித்து விடுகின்ற வரை நாம், சுடர்விட்டெரியும் நெருப்புத் தண்டனையைச் சுவைக்கச் செய்வோம் (என்றும் நாம் கூறினோம்). 
அவர்கள், அவருக்காக ஆலயங்கள், சிற்பங்கள், நீர்த்தேக்கங்களைப் போன்ற தொட்டிகள், எப்போதும் அடுப்பிலே இருக்கும் பெரும் சமையல் பாத்திரங்கள் ஆகியவற்றுள் அவர் விரும்பியவற்றைச் செய்தனர். தாவூதின் குடும்பத்தினர்களே! நீங்கள் நன்றியுள்ளவர்களாகச் செயலாற்றுங்கள் (என்று கூறினோம்). ஆனால் என் அடியார்களுள் மிகச் சிலரே நன்றியுள்ளவர்களாக விளங்குகின்றனர். 
நாம் அவரது மரணத்தை விதித்த போது, அவரது (ஆட்சி என்னும்) செங்கோலை அரித்துத் தின்ற உலகப் பூச்சியைத் தவிர வேறெதுவும் அவரது மரணத்தைப் பற்றி அவர்களுக்குத் தெரிவிக்கவில்லை8. எனவே அவர் கீழே விழுந்ததும், மறைவானதைப் பற்றித் தாங்கள் அறிந்திருப்பின்9 இழிவிற்குரிய தண்டனையில் இருந்திருக்க மாட்டோம் என்று ஜின்கள் தெளிவாக உணர்ந்து கொண்டனர். 
ஸபாவுக்கு அவர்களின் சொந்த நாட்டில் பெரும் அடையாளம் ஒன்று இருந்தது. (அது) வலப்பக்கத்திலும், இடப்பக்கத்திலும் இருந்த இரண்டு தோட்டங்கள் (ஆகும்). (நாம் அவர்களிடம்) நீங்கள் உங்கள் இறைவனின் உணவிலிருந்து உண்டு, அவனுக்கு நன்றி செலுத்துங்கள். (உங்கள் நகரம்) அழகு வாய்ந்த நகரமாகும். (உங்கள்) இறைவன் மிக்க மன்னிப்பவனாவான் (என்று கூறினோம்). 
ஆனால் அவர்கள் (உண்மையை) புறக்கணித்து விட்டனர். எனவே( எல்லாவற்றையும்) அழிக்கும் வெள்ளத்தை நாம் அவர்களுக்கெதிராக அனுப்பி, அவர்களின் உன்னதமான இரண்டு தோட்டங்களை கசப்பும், புளிப்பும் உள்ள பழங்களையும், ஒரு சில இலந்தை மரங்களையும் கொண்ட இரு தோப்புகளாக நாம் மாற்றினோம். 
அவர்கள் நன்றிகெட்டவர்களாக இருந்ததனால், நாம் அவர்களுக்கு இதனைப் பரிசாக அளித்தோம். நன்றிகெட்டவருக்கே நாம் (இவ்வாறு) கூலி தருகின்றோம். 
அவர்களுக்கும், நாம் வளமளித்த (ஸுலைமானுடைய நாடாகிய பாலஸ்தீனத்தின்) நகரங்களுக்கும் இடையில், நேருக்கு நேர் நெருங்கியிருந்த பல நகரங்களை நாம் தோற்றுவித்து, அவற்றிற்கிடையே பயணத்தை சுருங்கச் செய்தோம். நீங்கள் அவற்றில் இரவுகளிலும், பகல்களிலும் அச்சமின்றிப் பயணம் செய்யுங்கள் (என்று கூறினோம்). 
ஆனால் அவர்கள் (நன்றிசெலுத்துவதற்குப் பதிலாக) எங்கள் இறைவா! (சுற்றுப்பயணங்களின் இன்பத்தை நாங்கள் அனுபவிப்பதற்காக) எங்கள் பயணங்கள் வெகு நீண்டதாக இருக்குமாறு செய்வாயாக என்று கூறி10, அவர்கள் தங்களுக்கே அநீதியிழைத்துக் கொண்டனர். எனவே நாம் (அவர்களின் பெயர்கள் அழிந்து போகுமாறு செய்து) அவர்களைப் பழங்காலத்துக் கதைகளாக்கி, அவர்களை அழித்துத் தூள், தூளாக்கி விட்டோம். ஒவ்வொரு பொறுமையாளருக்கும், நன்றி செலுத்துபவருக்கும் நிச்சயமாக இதில் அடையாளங்கள் உள்ளன.
நிச்சயமாக இப்லீஸ், அவர்களைப் பற்றிய தன் மதிப்பீட்டைச் சரியானதென்று நிரூபித்து விட்டான். நம்பிக்கை கொண்ட ஒரு பிரிவினரைத் தவிர மற்றவர்கள் (எல்லோரும்) அவனைப் பின்பற்றினர். 
அவர்கள் மீது அவனுக்கு எந்த அதிகாரமும் இல்லாதிருந்தது. எனினும் நாம் மறுமையில் நம்பிக்கை கொண்டவர்களை, அது குறித்து ஐயம் கொண்டிருப்பவர்களிலிருந்து அடையாளம் காண்பதற்காகவே (அவ்வாறு நிகழ்ந்தது). உமது இறைவன் எல்லாவற்றையும் கண்காணிக்கின்றவனாக இருக்கின்றான். ரு2 
நீர் கூறுவீராக: நீங்கள் அல்லாஹ்வையன்றி, (கடவுளர் என்று) உறுதியாக எண்ணிக் கொண்டிருப்பவர்களை அழைத்துப் பாருங்கள்: அவர்கள் வானங்களிலும், பூமியிலும் ஓர் அணுவளவிலான எந்தப் பொருளுக்கும் உரிமையுள்ளவர்கள் அல்லர். அவ்விரண்டிலும் அவர்களுக்கு எந்தப் பங்கும் இல்லை; அவர்களுள் அவனுக்கு உதவி செய்பவர் எவரும் இல்லை. 
அவன் அனுமதித்துள்ளவரைத் தவிர, வேறெவருக்கும் அவனிடத்தில் பரிந்து பேசுவது பயனளிக்காது. இறுதியாக அவர்களின் உள்ளங்களிலிருந்து நடுக்கம் நீங்கியதும், அவர்கள் (நபிமார்களிடம்) 'உங்கள் இறைவன் என்ன கூறினான்' என்று கேட்பார்கள். இதற்கு அவர்கள்: 'உண்மையைக் கூறினான்' என்று கூறுவார்கள். அவன் உயர்ந்தவனும், மேன்மையுடையவனுமாவான். 
வானங்களிலிருந்தும், பூமியிலிருந்தும் உங்களுக்கு உணவு அளிப்பவன் எவன் என்று நீர் கேட்டு, அல்லாஹ் என்று நீரே பதிலளிப்பீராக.  நேரான வழியில் அல்லது தெளிவான வழிகேட்டில் இருப்பவர்கள் நாங்களா  அல்லது நீங்களா? (என்றும் கேட்பீராக). 
எங்கள் குற்றங்கள் பற்றி நீங்கள் கேட்கப்பட மாட்டீர்கள். நீங்கள் செய்பவற்றைப் பற்றி நாங்களும் கேட்கப்பட மாட்டோம் என்று நீர் கூறுவீராக. 
நம் இறைவன் நம் எல்லோரையும் ஒன்று திரட்டுவான், பின்னர் நமக்கிடையில் உண்மையுடன் தீர்ப்பு வழங்குவான். அவன் மிகவும் சரியான தீர்ப்பு வழங்குபவனும், எல்லாவற்றையும் நன்கு அறிபவனுமாவான் எனக் கூறுவீராக. 
நீங்கள் இணைகளாக்கி அவனுடன் சேர்ப்பவர்களை எனக்குக் காட்டுங்கள். (அவனுக்கு எவரையும் இணையாக ஆக்குவது ஒருபோதும்) சரியன்று. மாறாக, அவனோ வல்லமையுள்ளவனும், நுட்பமான ஞானமுள்ளவனுமாகிய அல்லாஹ்வே ஆவான் என்று நீர் கூறுவீராக. 
நாம் உம்மை மனித இனம் முழுவதற்கும்11 (நம்பிக்கை கொண்டவர்களுக்கு) நற்செய்தி வழங்குபவரும், (நிராகரிப்பவர்களுக்கு) எச்சரிக்கை செய்பவருமாகவே அனுப்பியுள்ளோம். ஆனால் மக்களுள் பெரும்பாலார் இதனை அறிவதில்லை. 
நீங்கள் உண்மையாளர்களாயின், இந்த (இறைத்தூது முழு உலகிற்குமென்ற) வாக்குறுதி எப்பொழுது நிறைவேறும் என்று அவர்கள் கேட்கின்றனர்.
உங்களுக்குக் குறிப்பிட்ட காலம் ஒரு நாள் ஆகும்12. உங்களால் அதிலிருந்து ஒரு நொடி பிந்தி விடவும் முடியாது. ஒரு நொடி முந்தி விடவும் முடியாது என்று நீர் கூறுவீராக. ரு3 
இந்தக் குர்ஆனிடத்தும், இது பற்றிய முன்னறிவிப்புகளிடத்தும் நாங்கள் ஒருபோதும் நம்பிக்கை கொள்ள மாட்டோம் என்று நிராகரிப்பவர்கள் கூறுகின்றனர். அநீதியிழைப்பவர்கள், தம் இறைவன் முன் கொண்டு வந்து நிறுத்தப்படும் போது அவர்களில் சிலர், சிலர் மீது குற்றம் சுமத்திக் கொண்டிருப்பதை உம்மால் காண முடியும். பலவீனர்கள் எனக் கருதப்பட்டோர் கர்வம் கொண்டவர்களிடம் : நீங்கள் இல்லாமலிருந்திருப்பின், நிச்சயமாக நாங்கள் நம்பிக்கை கொண்டவர்களாகியிருப்போம் என்று கூறுவார்கள். 
கர்வம் கொண்டவர்கள், பலவீனர்கள் எனக் கருதப்பட்டோரிடம்: நேர்வழி உங்களிடம் வந்ததன் பின்னர், நாங்களா  உங்களை அதிலிருந்து தடுத்தோம்? அவ்வாறன்று. மாறாக, நீங்களே குற்றவாளிகளாக இருந்தீர்கள் என்பார்கள். 
பலவீனர்கள் எனக் கருதப்பட்டவர்கள், கர்வம் கொண்டவர்களிடம், அவ்வாறன்று; மாறாக, நாங்கள் அல்லாஹ்வை நிராகரித்து, அவனுக்கு இணைகளை ஏற்படுத்துமாறு எங்களுக்கு நீங்கள் கட்டளையிட்ட அப்போதைய இரவிலும், பகலிலும் (நீங்கள்) தீட்டிய திட்டங்களே (எங்களை அவ்வாறு ஆக்கிற்று) என்பார்கள். அவர்கள் தண்டனையைக் காணும் போது, (தாங்கள் செய்த) குற்றத்தை உணர்ந்ததால் ஏற்படும் வெட்கத்தை மறைத்து வைப்பார்கள். நிராகரித்தவர்களின் கழுத்துக்களில் விலங்கை மாட்டுவோம். அவர்களின் செயல்களுக்கேற்பவே அவர்களுக்குத் தண்டனை கொடுக்கப்படும். 
எச்சரிப்பவரை (இறைத்தூதரை) நாம் எந்த ஊருக்கு அனுப்பினாலும், அங்கிருந்த செல்வந்தர்கள்: (இறைத்தூதர்களிடம்) நீங்கள் கொண்டு வந்துள்ள தூதை நிச்சயமாக நாங்கள் மறுக்கின்றோம் என்று கூறாமல் இருந்ததில்லை. 
மேலும் நாங்கள் பொருட் செல்வத்திலும், மக்கட்செல்வத்திலும் (உங்களை விட) மிகுந்தவர்களாவோம் என்றும், நாங்கள் தண்டிக்கப்பட மாட்டோம் என்றும் அவர்கள் கூறுகின்றனர். 
நிச்சயமாக என் இறைவன், தான் விரும்புபவருக்கு வாழ்விற்குரிய பொருட்களை மிகுதியாகக் கொடுக்கின்றான்; (தான் விரும்புபவருக்கு அவற்றைக்) கட்டுப்படுத்தவும் செய்கின்றான்; ஆனால் மக்களுள் பெரும்பாலார் அறிவதில்லை என்று நீர் கூறுவீராக. ரு4 
உங்களை எமக்கு நெருக்கமாக ஆக்குபவை, உங்கள் செல்வங்களோ, உங்கள் பிள்ளைகளோ அல்ல; மாறாக, நம்பிக்கை கொண்டு நற்செயலாற்றுபவர்களே (எமக்கு நெருங்கியவர்) ஆவர். அவர்களுக்கு, அவர்கள் செய்தவற்றின் காரணமாக இருமடங்கு நற்பலன் உண்டு. மேலும் அவர்கள் உயர்வான மாளிகைகளில் அமைதியாக வாழ்ந்து வருவார்கள். 
எம் அடையாளங்களைச் செயல் இழக்கச் செய்ய முயல்பவர்களே தண்டனையின் முன் கொண்டு வரப்படுவார்கள். 
நிச்சயமாக என் இறைவன், தன் அடியார்களுள் அவன் விரும்புபவருக்கு வாழ்விற்குரிய பொருட்களைத் தாராளமாகவும், அ(வன் விரும்புப) வருக்கு அளவோடும் கொடுக்கிறான். நீங்கள் எதனைச் செலவு செய்தாலும் அவன் அத(ன் பய) னைக் கட்டாயம் வெளிப்படுத்துவான்.வாழ்விற்குரிய பொருட்களைக் கொடுப்பவர்களுள் அவன் மிகச் சிறந்தவனாவான் என்றும் நீர் கூறுவீராக.
அவன், அவர்கள் எல்லோரையும் ஒன்று திரட்டிப் பின்னர், வானவர்களிடம்: உங்களை வணங்கி வந்தவர்கள் இவர்கள் தாமா? என்று கேட்கும் நாளில்; 
அவர்கள் கூறுவர்: நீ தூயவன்; அவர்களுக்கு எதிரில் நீயே எங்கள் பாதுகாவலன்; (நிராகரிப்பவர்கள் கூறுவது போன்றல்ல). மாறாக, அவர்கள் ஜின்களை வணங்கி வந்தனர். அவர்களுள் பெரும்பாலார், (ஜின்களாகிய) அவர்களிடம் நம்பிக்கை கொண்டிருந்தனர். 
எனவே, (நிராகரிப்பவர்களிடம்): இன்று உங்களுள் சிலர், சிலருக்குப் பயனளிக்கவோ, தீங்கு செய்யவோ இயலாது (என்று கூறப்படும்). அநீதியிழைத்தவர்களிடம், நீங்கள் பொய்ப்படுத்தியிருந்த நெருப்புத் தண்டனையைச் சுவைத்துப் பாருங்கள் என்று நாம் கூறுவோம். 
அவர்களுக்கு எமது மிகத்தெளிவான வசனங்கள் ஓதிக் காட்டப்படும் பொழுது, 'இவர், உங்கள் மூதாதையர்கள் வணங்கி வந்தவற்றிலிருந்து உங்களைத் தடுக்க விரும்புகின்ற ஒரு மனிதரேயாவார்' என்று அவர்கள் கூறுகின்றனர். மேலும், (குர்ஆனாகிய) இது இட்டுக்கட்டப்பட்ட ஒரு பொய்யேயாகும் என்றும் அவர்கள் கூறுகின்றனர். நிராகரிப்பவர்களிடம் உண்மை வந்து விடும்போது அவர்கள் அதனைக் குறித்து, 'இது மிகத்தெளிவான ஒரு மாயவித்தையே'13 ஆகும் எனக் கூறுகின்றனர். 
அவர்கள் படித்துக் கொண்டிருக்கும் (பொருளற்ற செய்திகளைக் கொண்ட) எந்த வேதத்தையும் நாம் அவர்களுக்கு வழங்கவில்லை. மேலும் (அவர்கள் கூறுவது போன்ற வீண் பேச்சுக்களைக் கற்றுக் கொடுக்கும்) எந்த எச்சரிக்கையாளரையும் உமக்கு முன் அவர்களிடம் நாம் அனுப்பவுமில்லை. 
இவர்களுக்கு முன்னிருந்தவர்களும் (தங்கள் தூதர்களைப்) பொய்யாக்கினர். நாம் அவர்களுக்கு வழங்கியதில் பத்தில் ஒரு பங்கு(ஆற்றல்) இவர்கள் அடையவில்லை. ஆனால் இவர்கள் என் தூதர்களைப் பொய்யாக்கி விட்டனர். எனவே என்னை மறுத்தது எவ்வாறாயிற்று (என்பதை அவர்கள் பார்க்கட்டும்). ரு5 
நீர் கூறுவீராக: நான் உங்களுக்கு ஓர் அறிவுரை கூறுகிறேன். நீங்கள் இருவர், இருவராகவும், தனித்தனியாகவும் அல்லாஹ்வின் முன் நில்லுங்கள்; பின்னர் சிந்தனை செய்யுங்கள். (இதன்விளைவாக) உங்கள் தோழருக்குப் பைத்தியம் இல்லை; அவர் அண்மையில் வரவிருக்கின்ற கடினமான ஒரு தண்டனையைப் பற்றி எச்சரிப்பவரேயாவார் (என்பதனை நீங்கள் உணர்ந்து கொள்வீர்கள்). 
நான், உங்களிடம் கேட்ட எந்தக் கூலியாயினும் அது உங்களுக்குரியதேயாகும். எனக்குரிய நற்பலன் அல்லாஹ்விடம் மட்டுமே உள்ளது, அவன் எல்லாவற்றிற்கும் சாட்சியாக இருக்கின்றான் என்று நீர் கூறுவீராக. 
நிச்சயமாக என் இறைவன் உண்மையினால் (பொய்யை) தூள், தூளாக்கி விடுகிறான். மறைவானவற்றையெல்லாம் அவன் நன்கு அறிபவனாவான் என நீர் கூறுவீராக. 
உண்மை வந்து விட்டது. பொய்யிற்கு எதையும் போலியாக(க் கூட) படைப்பதற்கோ, அதைத் திரும்பவும் செய்வதற்கோ ஆற்றல் இல்லை என்று நீர் கூறுவீராக14.
நான் தவறான வழியில் இருக்கிறேன் என்றால், நான் தவறான வழியில் இருப்பதன் கேடு என்னையேச் சேரும். நான் நேர்வழியில் இருக்கிறேன் என்றால், என் இறைவன் எனக்கு அறிவித்த இறையறிவிப்பினாலேயே ஆகும். நிச்சயமாக அவன் நன்கு கேட்பவனும், நெருங்கியவனுமாவான். 
(இறைத் தண்டனையைக் கண்டு) அவர்கள் பதற்றமடைவதை, நீர் கண்டால், அப்பொழுது அவர்களுக்குத் தப்பும் வழி இருக்காது. மேலும் அவர்கள் பக்கத்திலுள்ள ஓர் இடத்திலிருந்து பிடிக்கப்படுவார்கள்; 
மேலும் அவர்கள் (இறை வசனமாகிய) இதில் நம்பிக்கை கொள்கிறோம் என்று (அப்போது) கூறுவார்கள். ஆனால் அவர்கள் (இப்பொழுது) இந்த அளவிற்குத் தொலைவில் சென்று விட்டு அதனை (அதாவது நம்பிக்கையை) எவ்வாறு அடைவார்கள்? 
ஏற்கனவே அவர்கள் இதனை மறுத்து விட்டனர். அவர்கள் தொலைவிலிருந்து கொண்டு குழப்பமான கற்பனைகளில் ஈடுபடுகின்றனர். 
இதற்கு முன்னர் இவர்களைப் போன்றவர்களுக்குச் செய்யப்பட்டது போல், இவர்களுக்கும், இவர்களின் விருப்பங்களுக்கும் இடையில் தடை ஏற்படுத்தப்பட்டுள்ளது. நிச்சயமாக அவர்களும் நிம்மதியின்மையை உண்டாக்கக் கூடிய ஐயத்திற்குள்ளாகியிருந்தனர். ரு6
அளவற்ற அருளாளனும், மேன்மேலும் கருணை காட்டுபவனுமாகிய அல்லாஹ்வின் பெயரால் (ஓதுகின்றேன்).
வானங்களையும், பூமியையும் படைத்தவனாகிய, இரண்டிரண்டு, மும்மூன்று, நந்நான்கு இறக்கைகள் உடைய வானவர்களைத்1 தூதர்களாக்கிய அல்லாஹ்வுக்கே எல்லாப் புகழும், படைப்பில் அவன் விரும்பும் அளவிற்கு அதிகமாக்குகின்றான். நிச்சயமாக அல்லாஹ் எல்லாவற்றிற்கும் பேராற்றல் உடையவனாவான்.
அல்லாஹ் மக்களுக்காக ஏதேனும் கருணையைத் திறந்து விட்டால், அதைத் தடுப்பவன் எவனுமில்லை. அவன் ஒன்றை நிறுத்தி விட்டால் அதன் பின்னர் அதனை விடுவிப்பவனும் எவனும் இல்லை. அவன் வல்லோனும், ஞானமிக்கவனுமாவான்.
மக்களே! அல்லாஹ் உங்களுக்குச் செய்துள்ள அருளை நினைத்துப் பாருங்கள். உங்களுக்கு வானத்திலிருந்தும், பூமியிலிருந்தும் உணவளிக்கின்ற அல்லாஹ்வையன்றி படைப்போன் எவனாவது உண்டா? அவனையன்றி, வணக்கத்திற்குரியவன் எவனும் இல்லை. பின்னர் நீங்கள் எங்கு திருப்பி விடப்படுகின்றீர்கள்?
இவர்கள் உம்மைப் பொய்யாக்குகின்றனர் என்றால், உமக்கு முன்னரும் (தோன்றிய இறைத்)தூதர்கள் நிச்சயமாக பொய்யாக்கப்பட்டனர். எல்லாப் பிரச்சினைகளும் (தீர்ப்பிற்காக) அல்லாஹ்விடமே திருப்பப்படுகின்றன.
மக்களே! நிச்சயமாக அல்லாஹ்வின் வாக்குறுதி உண்மையானதாகும். எனவே  உலக வாழ்க்கை உங்களை ஏமாற்றி விட வேண்டாம். ஏமாற்றுபவன் எவனும் அல்லாஹ்வைக் குறித்து உங்களை ஏமாற்றி விடவும் வேண்டாம்.
நிச்சயமாக ஷைத்தான் உங்களுக்கு எதிரியாவான். எனவே நீங்கள் அவனை எதிரியாகவே கொள்ளுங்கள். தன் கூட்டத்தினரை, சுடர் விட்டெரியும் நெருப்பிற்குரியவர்கள் ஆவதற்கே அவன் அழைக்கின்றான்.
நிராகரிப்போருக்குக் கடினமான தண்டனை விதிக்கப்பட்டுள்ளது. நம்பிக்கை கொண்டு, நற்செயலாற்றுபவர்களுக்கு மன்னிப்பும், பெரும் நற்பலனும் உள்ளன. ரு1
தனது செயலின் தீமை தனக்குக் கவர்ச்சி மிக்கதாக ஆக்கப்பட்டு, தானும் அதனை அழகானதென்று காண்பவன் (நம்பிக்கை கொண்டு, நற்செயலாற்றுபவனைப் போன்றவனாவானா?) நிச்சயமாக அல்லாஹ் தான் விரும்புபவனை வழிகேட்டில் செல்ல விடுகின்றான்; தான் விரும்புபவனை, நேர்வழியில் நடத்துகின்றான். எனவே அவர்களுக்காக வருந்தி உமது உயிர் அழிந்து விட வேண்டாம். நிச்சயமாக அல்லாஹ் அவர்கள் செய்பவற்றை நன்கு அறிபவனாவான்.
மேகங்களை உயர்த்தக் கூடிய காற்றுகளை அனுப்புகிறவன் அல்லாஹ்வே. பின்னர் நாம் அவற்றை மரணமடைந்த நாட்டிற்கு ஓட்டிச் செல்கின்றோம். பின் அதனைக் கொண்டு பூமிக்கு, அதன் மரணத்திற்குப் பின்னர் புத்துயிர் கொடுக்கின்றோம். (மரணத்திற்குப் பின்னர்) உயிர் பெற்றெழுவது (என்பது) இவ்வாறேயாகும்.
கண்ணியத்தை விரும்புபவர், கண்ணியமெல்லாம் அல்லாஹ்வுக்கே உரியது (என்பதனை அறிக). தூய வார்த்தைகள் அவனை நோக்கியே ஏறிச் செல்கின்றன. மேலும் நற்செயல்களே அவற்றை உயர்த்துகின்றன. சதித் திட்டங்கள் தீட்டுவோருக்குக் கடினமான தண்டனை (விதிக்கப்பட்டு) உள்ளது. இத்தகையோரின் சதித்திட்டம் அழிந்து விடக் கூடியதாகும்.
அல்லாஹ் உங்களை மண்ணிலிருந்தும், பின்னர் ஒரு துளி விந்திலிருந்தும் படைத்தான். இதன் பின்னர் அவன் உங்களை இணைகளாக ஆக்கினான். அவன் அறியாமல் எந்தப் பெண்ணும் கர்ப்பமாவதுமில்லை: குழந்தையைப் பெற்றெடுப்பதுமில்லை. நீண்ட ஆயுள் உடையவர் நீண்ட ஆயுள் பெறுவதும், ஒருவரது ஆயுள் குறைக்கப்படுவதும், ஒரு நியதியின் அடிப்படையிலானதாகும். நிச்சயமாக இது அல்லாஹ்வுக்கு முற்றிலும் எளிதேயாகும்.
இரு கடல்களும் சமமானவையல்ல. இது (ஒன்று) இனியதும், சுவையானதும், குடிக்கத்தக்கதுமாகும். மற்றொன்று துவர்ப்பானது, கசப்பானது. (அவ்வாறிருந்தும்) நீங்கள் அவற்றுள் ஒவ்வொன்றிலிருந்தும் புத்தம் புதிய (மீன்) இறைச்சியை உண்ணுகிறீர்கள். மேலும் நீங்கள் அணிகின்ற ஆபரணங்களை வெளியில் எடுக்கிறீர்கள். நீங்கள் அவனது அருளைத் தேடுவதற்கும், நீங்கள் நன்றி பாராட்டுவதற்கும், அவற்றில் (அலைகளைக்) கிழித்துச் செல்லும் கப்பல்களைக் காண்கின்றீர்கள். 
அவன் இரவைப் பகலில் நுழையச் செய்கின்றான். பகலை இரவில் நுழையச் செய்கின்றான். மேலும் அவன் சூரியனையும், சந்திரனையும் தொண்டு செய்ய வைத்துள்ளான். இவற்றுள் ஒவ்வொன்றும் (தன் வழியில்) குறிப்பிட்ட ஒரு காலம் வரை செல்கிறது. இத்தகையவனே அல்லாஹ்- உங்கள் இறைவன்! ஆட்சி அவனுக்குரியதே; நீங்கள் அவனையன்றி எவர்களை அழைக்கிறீர்களோ அவர்கள் ஓர் அற்பப் பொருளுக்குக் கூட2 உரிமையாளர் இல்லை.
நீங்கள் அவர்களை அழைத்தால், அவர்கள் உங்கள் அழைப்பைச் செவியேற்க மாட்டார்கள். அவர்கள் அதனைச் செவியேற்றாலும், அவர்களால் உங்களுக்குப் பதிலளிக்க இயலாது. மறுமை நாளில் அவர்கள், நீங்கள் இணையாக்கியதை மறுத்து விடுவர். நன்கு அறிந்த (ஒரு)வரைப் போல்3 வேறெவராலும் உமக்குத் தெரிவிக்க இயலாது. ரு2
மக்களே! நீங்கள் அல்லாஹ்விடம் தேவையுடையோர் ஆவீர். ஆனால் அல்லாஹ் தன்னிறைவு பெற்றவனும், புகழுக்குரியவனும் ஆவான்.
அவன் விரும்பினால் உங்களை அழித்து விட்டு, ஒரு புதிய படைப்பை அவனால் கொண்டு வர முடியும்.
அது அல்லாஹ்வுக்குக் கடினமானதன்று.
சுமை சுமக்கும் ஒருவன், மற்றவனின் சுமையைச் சுமக்க மாட்டான். கனமான சுமை சுமத்தப்பட்ட (ஓர் உயிரான)து, தன் சுமையைச் சுமக்க எவரையாவது அழைத்தால், அவர் நெருங்கிய உறவினராக இருந்தாலும் சரியே, அதில் சிறிதும் (அவரால்) சுமக்கப்பட மாட்டாது. மறைவாகத் தம் இறைவனுக்கு அஞ்சி, தொழுகையை நிலை நாட்டுவோருக்கு மட்டுமே உம்மால் எச்சரிக்கை செய்ய முடியும். தூய்மையினை அடைபவர் தமக்காகவே தூய்மையினை அடைகிறார். மேலும் அல்லாஹ்விடமே திரும்பிச் செல்ல வேண்டியதிருக்கிறது.
குருடரும், பார்வையுடையவரும் சமமானவரல்ல.
இருள்களும், ஒளியும் (சமமானது) அல்ல.
நிழலும், வெயிலும் (சமமானது) அல்ல.
உயிருள்ளவையும், இறந்தவையும் சமமானவை அல்ல. நிச்சயமாக அல்லாஹ் தான் நாடுபவரைக் கேட்கச் செய்கின்றான். கல்லறைகளிலுள்ளவர்களை உம்மால் கேட்கச் செய்ய முடியாது.
நீர் ஓர் எச்சரிக்கையாளரே ஆவீர்.
நிச்சயமாக, நாம் உம்மை நற்செய்தி வழங்குபவராகவும், எச்சரிக்கை செய்பவராகவும், உண்மையுடன் அனுப்பியுள்ளோம். எச்சரிக்கை செய்பவர் எவரும் வராத எந்தச் சமுதாயமும் இல்லை.
இவர்கள் உம்மைப் பொய்யாக்குகின்றனர் என்றால், இவர்களுக்கு முன்னிருந்தவர்களும் (அவர்களுடைய தூதர்களைப்) பொய்யாக்கியிருந்தனர். அவர்களின் தூதர்கள், அவர்களிடம் தெளிவான சான்றுகளுடனும், வேத ஏடுகளுடனும், ஒளியைத் தரக்கூடிய வேதத்துடனும் வந்தனர்.
பின்னர் நான் நிராகரித்தவர்களைப் பிடித்து விட்டேன். எனவே என்னை மறுத்தது எவ்வாறாயிற்று (என்பதை அவர்கள் பார்க்கட்டும்).  ரு3
வானத்திலிருந்து அல்லாஹ் தண்ணீரை இறக்குவதை நீர் காணவில்லையா? அதனால் பல்வேறு நிறங்களைக் கொண்ட பழங்களை நாம் வெளிப்படுத்துகிறோம். மேலும் பல்வேறு நிறங்களான வெள்ளை, சிவப்பு மற்றும் மிகக் கருமை ஆகிய வண்ணங்களைக் கொண்ட மலைகள் உள்ளன. (என்பதையும் நீர் காணவில்லையா?).
மனிதர்களிலும், மிருகங்கள், கால்நடைகள் ஆகியவற்றிலும் அவ்வாறே பல்வேறு நிறங்கள் உள்ளன. அல்லாஹ்வின் அடியார்களுள் அறிவுடையோர் மட்டுமே அவனுக்கு அஞ்சுகின்றனர். நிச்சயமாக அல்லாஹ் வல்லமையுள்ளவனும், மிக்க மன்னிப்பவனுமாவான்.
அல்லாஹ்வின் வேதத்தைப் படித்து, தொழுகையை நிலை நாட்டி, நாம் அவர்களுக்கு வழங்கியதிலிருந்து  மறைமுகமாகவும், வெளிப்படையாகவும் செலவு செய்பவர்கள் என்றும் அழியாத வாணிபத்தை எதிர்பார்க்கின்றனர்4.
ஏனெனில், இதன் விளைவாக அவன் அவர்களுக்கு, அவர்களுக்குரிய நற்பலனை முழுமையாக வழங்குவான். மேலும் தன் அருளிலிருந்து இன்னும் மிகுதியாக அவர்களுக்கு வழங்குவான். நிச்சயமாக அவன் மிக்க மன்னிப்பவனும், மதிப்பளிப்பவனும் ஆவான்.
இந்த வேதத்திலிருந்து நாம் உமக்கு வஹி மூலம் வெளிப்படுத்தியவை முற்றிலும் உண்மையானதும், தனக்கு முன்னுள்ளதை நிறைவேற்றக் கூடியதுமாகும். நிச்சயமாக அல்லாஹ் தன் அடியார்களைப் பற்றி நன்கு அறிபவனும், பார்ப்பவனுமாவான்.
பின்னர் நாம், நம் அடியார்களுள் நாம் தேர்ந்தெடுத்தவர்களை இவ் வேதத்திற்கு வாரிசு ஆக்கினோம். அவர்களுள் சிலர் (நன்மை செய்வதில்) தமக்கே கடினமானவர்களாகவும், மற்றுஞ்சிலர் நடுநிலையாளர்களாகவும், இன்னுஞ்சிலர் (நன்மைகளில்) அல்லாஹ்வின் விருப்பத்துடன் (மற்றவர்களை) முந்துபவர்களாகவும் உள்ளனர். நிச்சயமாக இது பெரும் (இறை) அருளாகும்.
(அவர்களுக்குரிய வெகுமதி) என்றென்றும் நிலைத்திருக்கும் தோட்டங்களாகும். அவர்கள் அவற்றில் நுழைவர். அவர்கள் அவற்றில் தங்கத்தாலும், முத்துக்களாலும் ஆன வளையல்கள் அணிவிக்கப்படுவர். அவற்றில் அவர்களின் ஆடை பட்டால் ஆனதாக5 இருக்கும்.
மேலும் அவர்கள் கூறுவார்கள்: நம்மை விட்டுத் துயரத்தை அகற்றிய அல்லாஹ்வுக்கே எல்லாப் புகழும். நிச்சயமாக நம் இறைவன் மிக்க மன்னிப்பவனும், மிகுந்த மதிப்பளிப்பவனும் ஆவான்.
அவன் தன் அருளால் நமக்குத் துன்பமோ, களைப்போ ஏற்படாத, என்றென்றும் நிலைத்திருக்கும் வீட்டில் நம்மை வைத்தான்.
ஆனால் நிராகரிப்பவர்களுக்கு நரக நெருப்பு (விதிக்கப்பட்டு) உள்ளது. அவர்கள் மரணமடையும் படி அவர்களுக்குத் தீர்ப்பு வழங்கப்படவும் மாட்டாது; அவர்களுக்கு அதன் தண்டனை எளிதாக்கப்படவும் மாட்டாது. நன்றி கெட்ட ஒவ்வொருவனுக்கும் இவ்வாறே நாம் கூலி அளிக்கிறோம்.
மேலும் அவர்கள் அதில் கதறுவார்கள்: எங்கள் இறைவா! இதிலிருந்து எங்களை வெளியேற்றி விடுவாயாக! நாங்கள் (கடந்த வாழ்க்கையில்) செய்து வந்ததற்கு மாற்றமாக (நம்பிக்கையாளரைப் போன்று) நற்செயல்களைச் செய்வோம் (எனக் கூறுவார்கள். அதற்கு இறைவன் அவர்களிடம் கூறுவான்): நாம் உங்களுக்கு நீண்ட ஆயுளைத் தரவில்லையா? அறிவுரை பெறுபவர் அ(க்காலத்)தில் அறிவுரை பெற்றிருக்கலாம். எச்சரிக்கை செய்பவரும் உங்களிடம் வந்தார். (நீங்கள் அவரை ஏற்கவில்லை). எனவே நீங்கள் (இத் தண்டனையைச்) சுவைத்துப் பாருங்கள். அநீதி இழைத்தவர்களுக்கு உதவி செய்பவர் எவரும் இல்லை. ரு4
நிச்சயமாக அல்லாஹ் வானங்கள், பூமி ஆகியவற்றிலுள்ள மறைவானவற்றை அறிபவனாவான்: நிச்சயமாக அவன் (மக்களின்) நெஞ்சங்களிலுள்ளவற்றை நன்கு அறிபவனாவான்.
அவனே உங்களைப் பூமியில் முன்னோர்களின் பிரதிநிதிகளாக ஆக்கினான். எனவே நிராகரிப்பவர், தமது நிராகரிப்பி(ற்குரிய விளைவி) னைத் தாமே அனுபவிப்பார். நிராகரிப்பவர்களின் நிராகரிப்பு அவர்களின் இறைவனிடம் கோபத்தையே வளர்க்கும். மேலும் நிராகரிப்பவர்களின் நிராகரிப்பு அவர்களுக்கு நஷ்டத்தையே வளர்க்கும்.
நீர் கூறுவீராக: நீங்கள் அல்லாஹ்வையன்றி அழைக்கின்ற (நீங்கள் அவனுக்கு ஏற்படுத்தியுள்ள) உங்கள் இணைகளைப் பார்த்துள்ளீர்களா? அவை பூமியில் படைத்திருப்பதை நீங்கள் எனக்குக் காட்டுங்கள் அல்லது வானங்களைப் படைப்பதில் அவற்றுக்கு ஏதேனும் பங்கு உண்டா? அல்லது தெளிவான ஒரு சான்று பெறக் கூடிய ஒரு வேதத்தை நாம் அவர்களுக்கு வழங்கியுள்ளோமா? (அவ்வாறன்று) மாறாக, அநீதி இழைப்பவர்களுள் ஒருவருக்கொருவர் ஏமாற்றுதலைத் தவிர வேறு வாக்குறுதி அளிப்பதில்லை.
நிச்சயமாக அல்லாஹ்வே வானங்களும், பூமியும் (தம் இடங்களிலிருந்து) விலகி விடாதவாறு தடுக்கின்றான். அவை விலகி விடுமாயின், அவனுக்குப் பின்னர் அவற்றை (அழிவிலிருந்து) எவராலும் தடுக்க இயலாது. நிச்சயமாக அவன் மிக்க இரக்கமுடையவனும், மிக்க மன்னிப்பவனும் ஆவான்.
எச்சரிக்கை செய்பவர் எவரும் தங்களிடம் வந்தால், மற்றெல்லாச் சமுதாயங்களிலுள்ள ஒவ்வொருவரையும் விடத் தாங்கள் மிகச்சிறந்த நேர்வழியைப் பின்பற்றுபவர்களாகி விடுவோம் என்று அவர்கள் அல்லாஹ்வின் மேல் மிக்க உறுதியான சத்தியங்கள் செய்தனர். ஆனால் எச்சரிக்கை செய்யும் ஒருவர் அவர்களிடம் வந்தபோது, அது அவர்களுக்கு வெறுப்பையே வளர்த்தது. 
ஏனெனில், பூமியில் அவர்கள் பெருமையடித்தனர். மேலும் தீய சூழ்ச்சிகள் செய்தனர். ஆனால் தீய சூழ்ச்சி, அதனைச் செய்பவர்களையே சூழ்ந்து கொள்கின்றது. (அழிந்து போன) முன் சென்றோரின் வழியினைத் தவிர வேறொன்றையா அவர்கள் எதிர்பார்க்கின்றனர்? ஆனால் அல்லாஹ்வின் செயல் முறையில் எந்த மாற்றத்தையும் நீர் ஒருபோதும் காண மாட்டீர். மேலும் அல்லாஹ்வின் செயல் முறையில் எந்த வேற்றுமையையும் நீர் ஒருபோதும் காண மாட்டீர்.
அவர்கள் பூமியில் பயணம் செய்து, அவர்களுக்கு முன்னிருந்தவர்களின் முடிவு எவ்வாறு (தீயதாக) ஆயிற்று, என்பதனை அவர்கள் பார்த்ததில்லையா? அவர்கள், இவர்களை விட வலிமை மிக்கவர்களாக இருந்தனர். வானங்களிலோ, பூமியிலோ உள்ள எதனாலும் அல்லாஹ்வின் திட்டங்களை செயலிழக்கச் செய்ய முடியாது. நிச்சயமாக அவன் நன்கு அறிபவனும், பேராற்றல் பெற்றவனுமாவான்.
மக்கள் செய்கின்ற செயல்களின் காரணமாக அவர்களுக்கு, அல்லாஹ் தண்டனையளித்து விடுவானாயின், பூமியின் மேற்பரப்பில் எந்த உயிரினத்தையும் அவன் விட்டு வைத்திருக்க மாட்டான். ஆனால் அவன், அவர்களைக் குறிப்பிட்ட ஒரு காலம் வரை விட்டு விடுகிறான். பிறகு அவர்களுக்குரிய குறிப்பிட்ட நேரம் வரும் போது, அல்லாஹ் தன் அடியார்களைக் கவனிப்பவனாக இருக்கின்றான் (என்பது தெரிய வரும்). ரு5
அளவற்ற அருளாளனும், மேன்மேலும் கருணை காட்டுபவனுமாகிய அல்லாஹ்வின் பெயரால் (ஓதுகின்றேன்).
தலைவரே1. 
(நாம்) ஞானம் நிறைந்த குர்ஆனை (நீர் தலைவரென்பதற்கு) சான்றாக வழங்குகிறோம்2. 
நிச்சயமாக நீர் தூதர்களைச் சேர்ந்த (ஒரு)வர். 
(நீர்) நேரான வழியில் (இருக்கின்றீர்). 
(இது) வல்லோனும், மேன்மேலும் கருணைகாட்டுபவனுமாகிய (இறை)வனால் இறக்கப்பட்டதாகும். 
எச்சரிக்கை செய்யப்படாத மூதாதையரைக் கொண்ட மக்களுக்கு நீர் எச்சரிக்கை செய்வதற்காக (இது அருளப்பட்டுள்ளது). மேலும் அவர்கள் கவனமற்றவர்களாவார்கள். 
நிச்சயமாக (நம்) வாக்கு3 அவர்களுள் பெரும்பாலார் குறித்து, உண்மையாயிற்று. ஏனெனில் அவர்கள் நம்பிக்கை கொள்வதில்லை. 
நாம் அவர்களின் கழுத்துக்களில் விலங்குகளை4 மாட்டியுள்ளோம். அவை (அவர்களின்) தாடை வரை உள்ளன. அதனால் அவர்களுடைய தலைகள் பின்னால் தள்ளப்படுகின்றன. 
நாம் அவர்களுக்கு முன்னால் ஒரு தடையை ஏற்படுத்தியுள்ளோம். அவர்களுக்குப் பின்னாலும் ஒரு தடையை (ஏற்படுத்தியுள்ளோம்)5. நாம் அவர்களை மூடியுள்ளோம். எனவே அவர்களால் பார்க்க முடிவதில்லை.
நீர் அவர்களுக்கு எச்சரிக்கை செய்வதும், எச்சரிக்கை செய்யாதிருப்பதும் சமமானதே. அவர்கள் நம்பிக்கை கொள்ளமாட்டார்கள். 
நல்லுபதேசத்தைப் பின்பற்றி, அளவற்ற அருளாளனாகிய(இறை)வனுக்குத் தனிமையில் அஞ்சுபவருக்கு மட்டுமே உம்மால் எச்சரிக்கை செய்ய முடியும். எனவே நீர் அவருக்கு மன்னிப்பையும், கண்ணியமான நற்பலன் பற்றிய நற்செய்தியையும் வழங்குவீராக. 
நிச்சயமாக நாமே மரணமடைந்தவர்களுக்கு உயிர் கொடுக்கிறோம். மேலும் அவர்கள் முன்னே அனுப்புபவற்றையும், அவர்கள் பின்னால் விட்டுச் செல்பவற்றையும் பதிவு செய்கிறோம்; தெளிவான ஒரு பதிவேட்டில் ஒவ்வொன்றையும் பதிவு செய்துள்ளோம்.  
ஒரு நகர மக்களின் எடுத்துக்காட்டை நீர் அவர்களுக்கு விளக்குவீராக. அவர்களிடம் தூதர்கள் வந்தபோது; 
(அதாவது) நாம் அவர்களிடம் இரண்டு தூதர்களை அனுப்பினோம்; அவ்விருவரையும் அவர்கள் பொய்யாக்கினர். எனவே மூன்றாவது ஒருவரைக் கொண்டு, அவ்விரு தூதர்களையும் நாம் வலிமைப்படுத்தினோம். எனவே நிச்சயமாக நாங்கள், உங்களிடம் தூதர்களாக அனுப்பப்பட்டுள்ளோம் என்று அவர்கள் கூறினர். 
(அதற்குப் பதிலாக) நீங்கள் எங்களைப் போன்ற மனிதர்களேயாவீர்கள் என்றும், அளவற்ற அருளாளனாகிய (இறை)வன் எதனையும் இறக்கவில்லை; நீங்கள் பொய்யையே கூறுகின்றீர்கள் என்றும் அவர்கள் கூறினர். 
அவர்கள் கூறினர்: நிச்சயமாக நாங்கள் உங்களிடம் தூதர்களாக அனுப்பப்பட்டுள்ளோம் என்பதை எங்கள் இறைவன் அறிவான்;  
எங்கள் பணி, தூதுச் செய்தியினைத் தெளிவாக எட்ட வைப்பது மட்டுமேயாகும். 
நிச்சயமாக நாங்கள், உங்களைக் கெட்ட சகுனமாகக் கருதுகிறோம். நீங்கள் விலகிக் கொள்ளவில்லையாயின், நிச்சயமாக நாங்கள், உங்களைக் கல்லெறிந்து கொன்று விடுவோம். மேலும் எங்களிடமிருந்து, உங்களுக்கு வேதனையளிக்கும் தண்டனை கிடைக்கும் என்று அவர்கள் கூறினர். 
(அதற்கு அத் தூதர்கள்): உங்கள் கெட்ட சகுனம் உங்களுடனே இருக்கும். உங்களுக்கு அறிவுரை கூறப்படுவதனாலா? (நீங்கள் இதனைக் கூறுகின்றீர்கள்). அவ்வாறன்று. மாறாக, நீங்கள் வரம்புகளை மீறும் சமுதாயத்தினராக இருக்கின்றீர்கள் என்று கூறினர்.
அந்த நகரத்தின் தொலைவிலுள்ள பகுதியிலிருந்து ஒருவர் விரைந்து வந்து, என் சமுதாயத்தினரே! தூதர்களைப் பின்பற்றுங்கள் என்றார். 
உங்களிடம் எந்தக் கூலியும் கேட்காதவர்களும், நேர்வழி பெற்றவர்களுமாகிய இவர்களைப் பின்பற்றுங்கள். 
என்னைப் படைத்தவனை நான் வணங்காமலிருக்க, எனக்கு என்ன நேர்ந்தது? மேலும் அவனிடமே நீங்கள் திரும்பக் கொண்டு செல்லப்படுவீர்கள். 
அவனையன்றி, மற்றவர்களை நான் கடவுளராக எடுத்துக் கொள்வேனா? அளவற்ற அருளாள(னாகிய இறைவ)ன் எனக்கு எந்தத் தீங்கையாவது நாடினால், அவர்களின் பரிந்துரை எனக்கு எந்தப் பயனையும் அளிக்காது; அவர்களால் (அத் தீங்கிலிருந்து) என்னைக் காப்பாற்றவும் இயலாது. 
அந்நிலையில் நிச்சயமாக நான் தெளிவான வழிகேட்டில் இருப்பேன். 
நான், உங்கள் இறைவனிடம் நம்பிக்கை கொண்டுள்ளேன். எனவே நான் சொல்வதைக் (கவனமாகக்) கேளுங்கள். 
(அப்பொழுது அவரிடம்) நீர் சுவர்க்கத்தில் நுழைவீராக என்று கூறப்பட்டது. இதற்கு அவர் கூறினார்: அந்தோ! என் சமுதாயம் அறிந்திருக்க வேண்டுமே! 
அதாவது என் இறைவன் எவ்வாறு என்னை மன்னித்து, என்னைக் கண்ணியத்திற்குரியவர்களைச் சேர்ந்தவனாக ஆக்கியுள்ளான் (என்பதனைத் தெரிந்திருக்க வேண்டுமே). 
நாம் அவருக்குப் பின்னர், அவரது சமுதாயத்தினருக்கெதிராக வானத்திலிருந்து எந்தப் படையையும் இறக்கவில்லை; (அவ்வாறான படையை) நாம் இறக்குவதுமில்லை. 
பயங்கரமான ஒரு தண்டனையே (அவர்களுக்கு) வந்தது. அந்தோ! அவர்கள் அழிந்தே விட்டனர்.
(நிராகரிக்கும்) அடியார்களின் பரிதாபமே! எந்தத் தூதர் அவர்களிடம் வந்தாலும், அவர்கள் அவரை ஏளனத்திற்குள்ளாக்கவே செய்கின்றனர். 
இவர்களுக்கு முன்னர் எத்தனையோ தலைமுறையினர்களை நாம் அழித்திருப்பதையும், ஒருபோதும் அவர்கள் இவர்களிடம் திரும்பி வராமலிருப்பதையும் இவர்கள் காணவில்லையா? 
மேலும் அவர்கள் எல்லோரும் ஒன்று திரட்டப்பட்டு, நிச்சயமாக எம்மிடம் கொண்டு வரப்படுவர். ரு2 
இறந்த பூமி(யும்) அவர்களுக்கு ஓர் அடையாளம் ஆகும். நாம் அதற்கு உயிர் கொடுத்து, அதிலிருந்து தானியத்தை வெளிப்படுத்தினோம். எனவே அவர்கள் அதிலிருந்து உண்கின்றனர். 
நாம் அதில் பேரீச்சை மரங்களையும், திராட்சைகளையும் கொண்ட தோட்டங்களை அமைத்து, அதில் நீரூற்றுக்களை பீரிடச் செய்தோம். 
அவர்கள் அதன் பழங்களிலிருந்து உண்பதற்காக (நாம் அவ்வாறு செய்தோம்). அ(த் தோட்டத்)தை அவர்களின் கைகள் (வளரச்) செய்யவில்லை. அவ்வாறிருந்தும் அவர்கள் நன்றி செலுத்த மாட்டார்களா? 
பூமி முளைக்கச் செய்வதையும், அவர்களையும், இன்னும் அவர்கள் அறியாதவற்றையும் எல்லாம் இணைகளாகப் படைத்தவன் தூயவன் ஆவான். 
இரவு(ம்) அவர்களுக்கு ஓர் அடையாளமாகும். இதிலிருந்து நாம், பகலை இழுத்துக் கொள்கிறோம். அதற்குப் பின்னர் அவர்கள் இருளில் மூழ்கி விடுகின்றனர். 
சூரியன், அதற்கெனக் குறித்த வரையறைக்குள் இயங்கிக் கொண்டிருக்கிறது. இது, வல்லோனும், ஞானமிக்கோனுமாகிய (இறை)வன் ஏற்படுத்திய திட்டமாகும். 
மேலும் சந்திரனை, ஒரு முதிர்ந்த கிளை6 போலாகித் திரும்பி வருமளவுக்குப் பல நிலைகளை அதற்கு ஏற்படுத்தியுள்ளோம்.
சூரியனால், சந்திரனை அணுக முடியாது. அவ்வாறே இரவால் பகலை முந்தவும் முடியாது. அவை எல்லாம் ஒரு சுற்றுப்பாதையில் தடையின்றி மிதக்கின்றன7. 
(சுமை) நிரப்பப்பட்ட கப்பலில் நாம் அவர்களின் வழித்தோன்றலை எடுத்துச் செல்வதும் அவர்களுக்கு ஓர் அடையாளமாகும். 
அவர்கள் பயணம் செய்ய அவர்களுக்கு அது போன்றவற்றை (இன்னும்) நாம் உருவாக்குவோம் 8. 
நாம் விரும்பியிருந்தால், அவர்களை மூழ்கடித்துக் கொன்றிருப்போம். அப்போது (அவர்களது) முறையீட்டைக் கேட்பவர் எவரும் அவர்களுக்கு இருக்க மாட்டார்; அவர்கள் காப்பாற்றப்பட்டிருக்கவும்  மாட்டார்கள். 
எம்மிடமிருந்துள்ள கருணையினாலன்றி, (அவர்கள் காப்பாற்றப்பட்டிருக்க மாட்டார்கள்). மேலும் அது சிறிது காலப் பயனே ஆகும். 
உங்களுக்குக் கருணை காட்டப்படும் பொருட்டு, எதிரில் உள்ளவற்றிலிருந்தும் (வேண்டுதல் மூலமும்), பின்னுள்ளவற்றிலிருந்தும் (கழிவிரக்கம் மூலமும்) உங்களைக் காத்துக் கொள்ளுங்கள் என்று அவர்களிடம் கூறப்படும் பொழுது (அவர்கள் விலகிச் செல்கின்றனர்).  
அவர்களது இறைவனிடமிருந்துள்ள அடையாளங்களில், எந்த அடையாளம் அவர்களிடம் வந்தாலும் அதனை அவர்கள் புறக்கணிக்கவே செய்கின்றனர். 
அல்லாஹ் உங்களுக்கு வழங்கியதிலிருந்து செலவு செய்யுங்கள் என்று அவர்களிடம் கூறப்பட்டால், நிராகரிப்பவர்கள் நம்பிக்கை கொண்டவர்களிடம், அல்லாஹ் விரும்பியிருந்தால், அவன் எவர்களுக்கு உணவளித்திருப்பானோ அவர்களுக்கு நாங்கள் உணவளிக்க வேண்டுமா? நீங்கள் தெளிவான வழிகேட்டிலேயே இருக்கின்றீர்கள் என்று கூறுகின்றனர். 
நீங்கள் உண்மையாளர்களாயின் (தண்டனையைப் பற்றிய) அந்த வாக்குறுதி எப்போது (நிறைவேற்றப்படும்) என்று அவர்கள் கூறுகின்றனர். 
அவர்கள் வாக்குவாதம் செய்து கொண்டிருக்கும் வேளையில், அவர்களைப் பற்றிக் கொள்ளும் ஒரே (ஒரு) தண்டனையைத் தான் அவர்கள் எதிர்பார்க்கின்றனர்.
அப்பொழுது அவர்களால் மரண சாசனம் கூறவும் இயலாது; அவர்களால் தங்கள் குடும்பத்தினரிடம் திரும்பி வரவும் இயலாது. ரு3 
மேலும் எக்காளம் ஊதப்படும். உடனே அவர்கள் கல்லறைகளிலிருந்து (வெளியேறி) தங்கள் இறைவனிடம் விரைந்து செல்வார்கள். 
எங்களுக்கு அழிவு தான்! எங்கள் கல்லறைகளிலிருந்து எங்களை எழுப்பியது யார்? என்று அவர்கள் (ஒருவர், மற்றவரிடம்) கூறுவார்கள். இது அளவற்ற அருளாளனின் வாக்குறுதியாகும். தூதர்கள் உண்மையே கூறினர் (என்றும் அவர்கள் கூறுவர்). 
இது ஒரு திடீர் தண்டனையே! இதன் காரணமாக உடனே அவர்கள் எல்லோரும் எம்மிடம் கொண்டு வரப் படுவார்கள். 
அந்நாளில், எந்த ஆன்மாவுக்கும் சிறிதளவு கூட அநீதி இழைக்கப்படமாட்டாது; உங்கள் செயல்களுக்கேற்பவே உங்களுக்குக் கூலி கொடுக்கப்படும். 
நிச்சயமாக அந்நாளில் சுவர்க்கத்திற்குரியவர்கள், (இறை நினைவில்) மூழ்கி மகிழ்வார்கள். 
அவர்களும், அவர்களின் இணைகளும் (இறைவனின் கருணை) நிழலில் மஞ்சங்களில் சாய்ந்து அமர்ந்திருப்பார்கள். 
அதில் அவர்களுக்குப் பழங்கள் உண்டு; அவர்கள் கேட்பதெல்லாம் அவர்களுக்குக் கொடுக்கப்படும். 
மேன்மேலும் கருணை காட்டும் இறைவனிடமிருந்து வாழ்த்தாக  அவர்களுக்கு ஸலாம் கூறப்படும். 
குற்றவாளிகளே!  இன்று நீங்கள் (நம்பிக்கையாளர்களை விட்டு) விலகி விடுங்கள் (என்றும் நாம் கூறுவோம்).
ஆதமின் மக்களே! நீங்கள் ஷைத்தானை வணங்கக் கூடாது என்று நான் உங்களைக் கட்டுப்படுத்தவில்லையா? ஏனென்றால் நிச்சயமாக அவன் உங்களுக்கு வெளிப்படையான பகைவனாவான்; 
மேலும் நீங்கள் என்னையே வணங்க வேண்டும்; இதுவே நேரான வழி (என்று நான் கட்டுப்படுத்தவில்லையா?) 
(ஷைத்தானாகிய) அவன் உங்களுள் ஒரு பெரும் கூட்டத்தினரை வழி தவறச் செய்து (அழித்து) விட்டான். நீங்கள் புரிந்து கொள்ளவில்லையா? 
உங்களுக்கு வாக்களிக்கப்பட்டு வந்த நரகம் இது தான். 
நீங்கள் நிராகரித்ததனால் இன்று இதில் நுழையுங்கள். 
இன்று நாம் அவர்களின் வாய்களில் முத்திரையிட்டு விடுவோம். அவர்களின் கைகள் எம்மிடம் பேசும். அவர்கள் செய்து கொண்டிருந்ததைப் பற்றி அவர்களின் கால்கள் சாட்சி கூறும். 
நாம் விரும்பியிருந்தால் அவர்களின் கண்களைக் குருடாக்கியிருப்போம். பின்னர் அவர்கள் (பார்வையின்றி) ஒரு வழியைத் தேடிச் சென்றிருப்பார்கள். ஆனால் இந்நிலையில் அவர்கள் (உண்மையான வழியை) எவ்வாறு காண்பார்கள்? 
நாம் விரும்பியிருந்தால், அவர்களின் இடங்களிலேயே அவர்களின் நிலைகளை மாற்றியிருப்போம். பின்னர் அவர்களால் முன்னோக்கிச் செல்லவோ, திரும்பிச் செல்லவோ இயலாது. ரு4 
நாம் எவருக்கு நீண்ட ஆயுளை வழங்குகின்றோமோ அவரது உடல் வலிமையைக் குன்றச் செய்கின்றோம். அவர்கள் அறிந்து கொள்ள வேண்டாமா? 
அவருக்கு (அதாவது முஹம்மது நபிக்கு) நாம் கவிதை இயற்றக் கற்றுக் கொடுக்கவில்லை. அது அவர் (உயர் தகுதி)க்கு ஏற்றதுமன்று. இது ஓர் அறிவுரையும், (சான்றுகளுடன்) விளக்கும் (மீண்டும், மீண்டும் ஓதக்கூடிய) குர்ஆனுமே ஆகும்.
(இது) உயிருள்ளவருக்கு எச்சரிக்கை செய்வதற்காகவும், நிராகரிப்பவர்களைக் குறித்து அல்லாஹ்வின் வாக்கு நிறைவேற்றப்படுவதற்காகவும் (அவற்றை தெளிவாக விளக்குகின்றது). 
எமது கைகள் உருவாக்கியவற்றுள் நாம் அவர்களுக்காகப் படைத்த கால்நடைகளை அவர்கள் காண்பதில்லையா? அவர்கள் அதற்கு உரிமை(யும்) கொண்டாடுகின்றனர். 
நாம் அவற்றை, அவர்களுக்குக் கட்டுப்படச் செய்துள்ளோம். எனவே அவர்கள், அவற்றுள் சிலவற்றில் பயணம் செய்கின்றனர். இன்னும் சிலவற்றை உண்கின்றனர். 
அவற்றில் அவர்களுக்கு (பிற) பயன்களும், குடிக்கக் கூடியவையும் இருக்கின்றன. எனவே அவர்கள் நன்றி செலுத்த வேண்டாமா? 
தாங்கள் உதவி செய்யப்படலாமென்று அவர்கள் அல்லாஹ்வையன்றி (வேறு) கடவுளர்களை உருவாக்கிக் கொண்டனர். 
அவர்களால், அவர்களுக்கு எந்த உதவியும் செய்ய இயலாது; மேலும் அவர்கள் (அவர்களின் இறைவன் முன்) படையாகக் கொண்டு வரப்படுவர். 
எனவே, அவர்களின் பேச்சு உம்மைத் துயரத்திற்குள்ளாக்க வேண்டாம். அவர்கள் மறைப்பதையும், வெளிப்படுத்துவதையும் நிச்சயமாக நாம் அறிவோம். 
நாம் மனிதனைக் (கேவலம்) ஒரு விந்துத் துளியிலிருந்து படைத்திருப்பதை அவன் பார்க்கவில்லையா? பின்னர் அவன் வெளிப்படையான சச்சரவு செய்பவனாகி விடுகின்றான். 
அவன் நமக்கு உவமைகளை எடுத்துக் கூறுகிறான்: மேலும் தனது பிறப்பை மறந்து விடுகின்றான். எலும்புகள் உக்கி, அழிந்து விடும் போது அவற்றிற்கு உயிர் கொடுப்பவன் எவன்? என்று அவன் கூறுகின்றான். 
நீர் கூறுவீராக: அவற்றை முதல் தடவை படைத்தவனே அவற்றிற்கு உயிர் கொடுப்பான். படைக்கப்பட்ட ஒவ்வொன்றி(ன் நிலையி) னைப் பற்றியும் அவன் நன்கு அறிவான்.
(அவன்) உங்களுக்காகப் பசுமையான மரத்திலிருந்து நெருப்பை உற்பத்தி செய்தான்; எனவே நீங்கள் அதிலிருந்து (நெருப்பை) மூட்டிக் கொள்கின்றீர்கள். 
வானங்களையும், பூமியையும் படைத்த அவன், அவர்களைப் போன்ற படைப்பைப் படைப்பதற்கு ஆற்றல் பெற்றவனில்லையா? ஆம்; அவன் ஒப்புயர்வற்ற படைப்பவனும், நன்கு அறிபவனுமாவான். 
நிச்சயமாக அவன் ஒன்றை நாடினால், ' ஆகுக' என்று கட்டளையிட்டதும், அது ஆ(கத் தொடங்)கி விடுகிறது. 
எவனது கையில் எல்லாவற்றின் ஆட்சியும் உள்ளதோ அவன் தூயவன். அவனிடமே நீங்கள் எல்லோரும் திரும்பிக் கொண்டு செல்லப்படுவீர்கள். ரு5
அளவற்ற அருளாளனும், மேன்மேலும் கருணைகாட்டுபவனுமாகிய அல்லாஹ்வின் பெயரால் (ஓதுகின்றேன்). 
(உண்மையின் பகைவர்களை எதிர்த்து) அணியணியாக நிற்போரைச்1 சான்றாகக் காட்டுகிறேன். 
மேலும் தீமை செய்வோரைக் கண்டிப்பவர்களையும், 
(இறைவனை) நினைவூட்டக் கூடியதை (குர்ஆனை) ஓதுகின்றவர்களையும், 
நிச்சயமாக உங்களின் வணக்கத்திற்குரியவன் ஒருவனேயாவான் (என்பதற்குச் சான்றாகக் காட்டுகிறேன்). 
அவன் வானங்களுக்கும், பூமிக்கும், அவற்றிற்கு இடையிலுள்ளவற்றிற்கெல்லாம் இறைவன்; சூரியன் உதிக்கும் இடங்களுக்கும் இறைவன். 
கீழ்வானத்தை நட்சத்திரங்களின் அலங்காரத்தைக் கொண்டு நாம் அழகுபடுத்தி வைத்துள்ளோம். 
நாம் அதனை வரம்பு மீறும் எல்லா ஷைத்தானிடமிருந்தும் காப்பாற்றியும் உள்ளோம். 
வானங்களிலுள்ள பெருந்தகைகளின்2 செய்திகளை அவர்கள் கேட்பதில்லை. மேலும் எல்லாப் பக்கங்களிலிருந்தும் அவர்கள் தாக்கப்படுகின்றனர்3. 
அவர்கள் அகற்ற(வும்) படுகின்றனர். மேலும் அவர்களுக்கு நிலையான தண்டனை உண்டு.
ஆனால் ஒருவன் (ஏதாவதொன்றைப்) பறித்துச் சென்றால், அவனை எரிகற்கள் பின்தொடர்கின்றன4. 
எனவே நீர் அவர்களிடம், அவர்களின் படைப்பு கடினமானதா அல்லது நாம் படைத்துள்ளவையா? என்று கேட்பீராக. நிச்சயமாக நாம் அவர்களை ஒட்டும் களிமண்ணால் படைத்துள்ளோம். 
உண்மையில் (அவர்களின் பேச்சைக் கேட்டு) நீர் வியப்படைகிறீர். (உம் பேச்சைக் கேட்டு) அவர்கள் ஏளனம் செய்கின்றனர். 
அவர்களுக்கு அறிவுரை கூறப்பட்டால், அவர்கள் கவனம் செலுத்துவதில்லை. 
அவர்கள் எந்த ஓர் அடையாளத்தைக் காணும் போதும் (அதனை) ஏளனமாகக் கருதுகின்றனர். 
மேலும் அவர்கள் இது தெளிவான மாயவித்தையே என்று கூறுகின்றனர். 
என்ன! நாங்கள் மரணமடைந்து, மண்ணாகவும், எலும்புகளாகவும் ஆகி விடும் போது, நாங்கள் (மீண்டும்) எழுப்பப்படுவோமா? 
எங்களுடைய சென்ற கால மூதாதையர்களுமா(எழுப்பப்படுவர்?). 
நீர் கூறுவீராக: ஆம்; மேலும் நீங்கள் இழிவடைந்தவராகி விடுவீர்கள். 
அது ஒரே ஒரு அதட்டலேயாகும். உடனே அவர்கள் (உயிர் பெற்று) பார்க்கத் தொடங்கி விடுவர்.
எங்கள் மீது அந்தோ பரிதாபம்! இதுவே தீர்ப்பு வழங்கும் நாள் என்று அவர்கள் கூறுவார்கள். 
நீங்கள் மறுத்து வந்த தீர்ப்பு நாள் இதுவே (எனக் கூறப்படும்). ரு1 
அநீதியிழைத்தவர்களையும், அவர்களின் தோழர்களையும், அவர்கள் வணங்கி வந்தவர்களையும் ஒன்று திரட்டுங்கள் (என நாம் வானவர்களிடம் கட்டளையிடுவோம்). 
(அதாவது) அல்லாஹ்வையன்றி (அவர்கள் வணங்கி வந்தவர்களை). மேலும், அவர்களை நரகின் வழியில் அழைத்துச் செல்லுங்கள். 
பின்னர், அவர்களை (அங்கு) நிறுத்தி விடுங்கள். (ஏனெனில்) நிச்சயமாக அவர்கள் கேள்வி கேட்கப்படுவார்கள். 
நீங்கள் ஒருவருக்கொருவர் உதவாமலிருக்க உங்களுக்கு என்ன நேர்ந்தது?(என்று அவர்களிடம் கேட்கப்படும்). 
அதுமட்டுமின்றி, அந்நாளில் அவர்கள் முற்றிலும் சரணடைந்து விடுவார்கள். 
சிலர், சிலரை நோக்கி விவாதிப்பவராகத் திரும்புவார்கள். 
நிச்சயமாக நீங்கள் எங்களிடம் வலப்பக்கத்திலிருந்து வந்தீர்கள் என்று அவர்கள் கூறுவர்5. 
மற்றவர்கள் கூறுவார்கள்: அவ்வாறன்று; நீங்கள் நம்பிக்கை கொள்வோராகவே இருக்கவில்லை.
உங்கள் மீது எங்களுக்கு எந்த அதிகாரமும் இருந்ததில்லை; மாறாக, நீங்களே வரம்பு மீறிய சமுதாயத்தினராக இருந்தீர்கள். 
எனவே நிச்சயமாக நாம் (தண்டனையைச்) சுவைத்தாக வேண்டும் என்ற நம் இறைவனின் வாக்கு நமக்கெதிராக உண்மையாயிற்று. 
நாங்களே வழிகேட்டில் இருந்ததனால், நாங்கள் உங்களையும் வழி தவறச் செய்தோம். 
நிச்சயமாக அவர்கள் எல்லோரும் அந்நாளில் தண்டனையில் பங்காளிகளாவார்கள். 
நிச்சயமாக நாம் குற்றவாளிகளுடன் இவ்வாறே நடந்து கொள்கின்றோம். 
ஏனெனில், அல்லாஹ்வையன்றி வேறெவரும் வணக்கத்திற்குரியவர் இல்லை என்று அவர்களிடம் கூறப்பட்ட பொழுது, அவர்கள் கர்வம் கொண்டிருந்தனர். 
மேலும் பைத்தியம் பிடித்த ஒரு கவிஞருக்காக நாங்கள் எங்கள் கடவுளரை விட்டு விடுவோமா என்று கூறினர். 
அவ்வாறன்று; மாறாக, அவர் (ஹஸ்ரத் முஹம்மது நபி) உண்மையுடன் வந்து எல்லா தூதர்களையும் மெய்ப்படுத்தியுள்ளார். 
(நிராகரித்தவர்களே!) நிச்சயமாக நீங்கள் வேதனையளிக்கக் கூடிய தண்டனையைச் சுவைக்கப் போகிறீர்கள். 
நீங்கள் செய்தவற்றிற்கே உங்களுக்குக் கூலி கொடுக்கப்படும்.
அல்லாஹ்வின் தேர்ந்தெடுக்கப்பட்ட அடியார்களைத் தவிர, (அவர்களுக்கு வேதனையளிக்கக் கூடிய தண்டனை அளிக்கப்படுவதில்லை). 
இத்தகையோருக்கு அறியப்பட்ட உணவு உண்டு6. 
(அதாவது) பழங்கள்7; மேலும் அவர்கள் கண்ணியம் அளிக்கப்படுவார்கள். 
அருள் நிறைந்த தோட்டங்களில், 
(அவர்கள்) ஒருவரையொருவர் நோக்கியவாறு மஞ்சங்களில் அமர்ந்திருப்பார்கள். 
நீரூற்றின் தண்ணீர் நிரப்பப்பட்ட குவளைகள் அவர்களுக்கு வழங்கப்படும். 
(அந்த ஊற்று) வெண்மையானது(ம்), அருந்துபவர்களுக்கு இன்சுவை அளிக்கக் கூடியது(மாகும்). 
அதில் போதை இருக்காது. மேலும் அதனால் அவர்கள் மதியிழந்து விடவும் மாட்டார்கள். 
அவர்களுடன் கீழ்நோக்கிய பார்வையுடைய, பெரிய கண்களையுடைய பெண்கள் இருப்பார்கள். 
அவர்கள் மூடப்பட்ட முட்டை8 களைப் போன்றவர்களாக இருப்பர்.
பின்னர் அவர்களுள் சிலர், சிலரை நோக்கி கேள்வி கேட்டவராய் இருப்பார்கள். 
அவர்களுள் ஒருவர் கூறுவார்: எனக்கு ஒரு தோழன் இருந்தான்; 
நிச்சயமாக (மறுமையில் எழுப்பப்படுவதை) நம்புபவர்களைச் சேர்ந்தவனா நீயும்? என்று அவன் கூறி வந்தான். 
நாங்கள் மரணமடைந்து, மண்ணாகவும், எலும்புகளாகவும் ஆகி விடும் போது, நிச்சயமாக எங்களுக்கு (எங்கள் செயல்களுக்குரிய) கூலி கொடுக்கப்படுமா? 
நீங்கள் (அவனை) எட்டிப் பார்ப்பீர்களா என்று அவர் (நம்பிக்கையாளர்) வினவுவார். 
பின்னர் அவரே(அவனைப் பற்றித் தெரிந்து கொள்ள) முயன்று, நகரத்தின் நடுவில் அவனைக் காண்பார். 
(அடுத்து) அவர் (அவனிடம்) கூறுவார்: அல்லாஹ்வின் மேல் ஆணையாக, நீ என்னையும் அழிவிற்குள்ளாக்கவே பார்த்தாய். 
என் இறைவனது அருள் இல்லாமல் இருந்திருப்பின், நானும் இன்று (நரகத்திற்குக்) கொண்டு வரப்பட்டவர்களைச் சேர்ந்தவனாக இருந்திருப்பேன். 
(இன்னொரு முறை) நாம் மரணமடைபவர்கள் அல்லவா?9 
நமது இம் முதல் மரணத்தைத் தவிர மேலும் நாம் தண்டிக்கப்படுபவர்கள் அல்லவா?
நிச்சயமாக, இதுவே மகத்தான வெற்றியாகும். 
செயலாற்றுவோர் இது போன்ற நிலையை அடையவே முயல வேண்டும். 
விருந்தோம்பலில் சிறந்தது இதுவா? அல்லது கள்ளி மரமா? 
நிச்சயமாக நாம் அதனை அநீதி இழைப்போருக்கு ஒரு சோதனையாக ஆக்கியுள்ளோம். 
அது நரகத்தின் அடிப்பகுதியிலிருந்து வெளிவரும் ஒரு மரமாகும். 
அதன் பழம் பாம்புகளின் தலைகளைப் போன்றிருக்கும். 
அவர்கள் அதனை உண்டு, அதைக் கொண்டு தங்கள் வயிற்றை நிரப்பிக் கொள்வார்கள். 
பின்னர் இன்னும் (குடிப்பதற்காக) மிக அதிகமாகக் கொதிக்கும் நீர்க்கலவையும் அவர்களுக்கு உண்டு. 
பின்னர், நிச்சயமாக அவர்கள் திரும்பிச் செல்வது நரகத்திற்கே. 
நிச்சயமாக அவர்கள் தம் மூதாதையர்களை வழி தவறியவர்களாகக் கண்டனர்.
இவர்கள், அவர்களின் அடிச்சுவடுகளில் விரைந்தனர். 
இவர்களுக்கு முன்னர், முற்காலத்து மக்களுள் பெரும்பாலார் வழி தவறியிருந்தனர். 
நாம் அவர்களுக்கிடையே எச்சரிக்கையாளர்களை அனுப்பியுள்ளோம். 
எனவே, எச்சரிக்கை செய்யப்பட்டவர்களின் முடிவு எவ்வாறு (தீயதாக) ஆயிற்று என்பதனைப் பார்ப்பீராக. 
அல்லாஹ்வின் தேர்ந்தெடுக்கப்பட்ட அடியார்களைத் தவிர. ரு2 
நிச்சயமாக நூஹ் எம்மை அழைத்தார். (வேண்டுதலுக்கு) நாம் மிகச்சிறந்த பதிலளிப்பவன் ஆவோம். 
நாம் அவரையும், அவருடைய குடும்பத்தினரையும் பெருங் கவலையிலிருந்து காப்பாற்றினோம். 
நாம் அவரது சந்ததிகளை (உலகில்) நிலைத்திருக்கச் செய்தோம். 
நாம் அவ(ரது நற்பெ)ரைப் பின்னர் தோன்றிய வழித் தோன்றல்களுக்கிடையே நிலைத்திருக்குமாறு செய்தோம். 
எல்லாச் சமுதாயங்களிடமிருந்தும் நூஹ்வுக்குச் சாந்தி(யின் வேண்டுதல்) கிடைக்கின்றது.
நிச்சயமாக நாம் நன்மை செய்பவர்களுக்கு இவ்வாறே நற்பலன் வழங்குகின்றோம். 
நிச்சயமாக அவர் நம்பிக்கை கொண்ட எமது அடியார்களைச் சேர்ந்தவராக விளங்கினார். 
பின்னர் நாம் மற்றவர்களை மூழ்கடித்து விட்டோம். 
நிச்சயமாக இப்ராஹீ(மு)ம் அவரது கூட்டத்தைச் சேர்ந்தவராகவே விளங்கினார். 
அவர் தமது இறைவனிடம் தூய உள்ளத்துடன் வந்தபோது; 
அவர் தமது தந்தையிடமும், தமது சமுதாயத்தினரிடமும், நீங்கள் எதனை வணங்குகின்றீர்கள்? என்று கேட்டார். 
அல்லாஹ்வையன்றிப் பொய்(யானவற்றைத் தவிர வேறொன்றுமில்லாத கற் பனை)க் கடவுள்களை நீங்கள் விரும்புகின்றீர்களா? 
எனவே உலகங்களின் இறைவனைப் பற்றி உங்கள் எண்ணம் என்ன? (என்று கேட்டார்).
பின்னர் அவர் நட்சத்திரங்களை ஒரு பார்வை பார்த்தார். 
நிச்சயமாக நான் நோயாளியாகப் போகிறேன் என்றார்10.
எனவே அவர்கள், அவரை விட்டு விலகி திரும்பிச் சென்று விட்டனர். 
பின்னர் அவர் அவர்களின் கடவுள்களிடம் இரகசியமாகச் சென்று கேட்டார்: (அவர்களைப் பார்த்து) நீங்கள் எதையும் சாப்பிடுவதில்லையா? 
நீங்கள் பேசாமலிருக்க உங்களுக்கு என்ன நேர்ந்தது? 
பிறகு அவர் ரகசியமாக தமது வலக்கையால் அவற்றை வலுவாகத் தாக்கினார். 
பின்னர் அம் மக்கள் அவரிடம் விரைந்து வந்தனர். 
(இப்ராஹீம் அவர்களிடம்) நீங்களே செதுக்கிக் கொண்டவற்றை நீங்கள் வணங்குகின்றீர்களா? 
ஆனால் அல்லாஹ் தான் உங்களையும், நீங்கள் செய்வதையும் படைத்துள்ளான் என்றார்11. 
நீங்கள் அவனுக்காக ஒரு சுவரை எழுப்புங்கள், (அதில் நெருப்பை மூட்டுங்கள்). பின்னர் அவனை நெருப்பில் எறிந்து விடுங்கள் என்று அவர்கள் கூறினர். 
இவ்வாறு அவர்கள், அவருக்கு எதிராகத் (தீய) திட்டம் ஒன்றை நாடினர். ஆனால் நாம் அவர்களை மிக்க இழிவடைந்தவர்களாக்கி விட்டோம். 
நான் என் இறைவனிடம் செல்கிறேன்; நிச்சயமாக அவன் எனக்கு வழி காட்டுவான் என்று அவர் கூறினார்.
என் இறைவா! நீ எனக்கு நல்ல சந்ததியைத் தந்தருள்வாயாக ( என்று அவர் வேண்டினார்). 
எனவே பொறுமைமிக்க ஒரு மகனைப் பற்றிய நற்செய்தியினை நாம் அவருக்கு வழங்கினோம். 
அவன், அவருடன் வேகமாக நடந்து செல்வதற்குரிய வயதை அடைந்த போது, என்னருமை மகனே! நான் உன்னை அறுப்பதை(ப் போன்று) ஒரு கனவில் கண்டேன்12; எனவே (அதனைப் பற்றி) உன் கருத்து என்னவென்பதை நீ முடிவு செய், என்று அவர் கூறினார். (அதற்கு) என் தந்தையே! உமக்குக் கட்டளையிடப்பட்டவாறு நீர் செய்வீராக; அல்லாஹ் நாடினால், நீர் என்னை (எனது நம்பிக்கையில்) நிலைத்திருப்பவனாகவே காண்பீர் என்று அவர் கூறினார். 
அவ்விருவரும் (இறைவனது விருப்பத்திற்குக்) கீழ்ப்படிந்து, அவர், அவனை முகங்குப்புறக் கிடத்திய போது 13, 
நாம் அவரை, இப்ராஹீமே! என அழைத்தோம். 
நிச்சயமாக நீர் அக்கனவை நிறைவேற்றி விட்டீர்; நிச்சயமாக நாம், நன்மை செய்பவர்களுக்கு இவ்வாறே நற்பலனை வழங்குகின்றோம்14 (என்று கூறினோம்).  
நிச்சயமாக இது மிகத்தெளிவான ஒரு சோதனையாக இருந்தது. 
(இஸ்மாயீலாகிய) அவரை ஒரு பெரும் தியாகத்தின் மூலம் நாம் விடுவித்தோம்15. 
மேலும் நாம் அவ(ரது நற்பெய)ரைப் பின்னர் தோன்றிய சமுதாயங்களுக்கிடையே நிலைத்திருக்குமாறு செய்தோம். 
இப்ராஹீமுக்குச் சாந்தி உண்டாவதாக!
நாம், நன்மை செய்பவர்களுக்கு இவ்வாறே நற்பலன் வழங்குகின்றோம். 
நிச்சயமாக அவர் நம்பிக்கை கொண்ட எமது அடியார்களைச் சார்ந்தவராக இருந்தார். 
நபியாகவும், நல்லவர்களைச் சேர்ந்தவராகவும் விளங்கிய இஸ்ஹாக்கைப் பற்றிய நற்செய்தியினை நாம் அவருக்கு வழங்கினோம். 
நாம் அவருக்கும், இஸ்ஹாக்கிற்கும் அருட்களை வழங்கினோம். அவ்விருவரது வழித்தோன்றல்களுள் சிலர் நன்மை செய்பவர்களாகவும், மற்றுஞ் சிலர் தங்களுக்கே தெளிவாகக் கொடுமை செய்பவர்களாகவும் இருக்கின்றனர். ரு3 
மேலும் மூஸாவுக்கும், ஹாரூனுக்கும் நாம் பேரருள் செய்தோம். 
நாம் அவ்விருவரையும், அவர்களின் சமுதாயத்தினரையும் பெரும் துயரத்திலிருந்து காப்பாற்றினோம். 
நாம் அவர்களுக்கு உதவி செய்தோம். எனவே அவர்களே வெற்றி பெற்றவர்களாய் விளங்கினர். 
(கட்டளைகளைத்) தெளிவாக விளக்கும் ஒரு வேதத்தை நாம் அவர்களுக்கு வழங்கினோம். 
நாம் அவர்களுக்கு நேரான வழியைக் காட்டினோம். 
நாம் அவ(ரது நற்பெய)ரைப் பின்னர் தோன்றியவர்களுக்கிடைநே நிலைத்திருக்குமாறு செய்தோம்.
மூஸாவுக்கும், ஹாரூனுக்கும் சாந்தி உண்டாவதாக! 
நிச்சயமாக நாம் நன்மை செய்பவர்களுக்கு இவ்வாறே கூலி வழங்குகின்றோம். 
நிச்சயமாக அவ்விருவரும் நம்பிக்கை கொண்ட எமது அடியார்களைச் சேர்ந்தவர்களாகவே விளங்கினர். 
நிச்சயமாக இல்யாஸு(ம்) தூதர்களைச் சேர்ந்தவராக விளங்கினார். 
அவர் தம் சமுதாயத்தினரிடம், நீங்கள் இறைவனுக்கு அஞ்சி நடக்க மாட்டீர்களா? என்று கூறிய நேரத்தை நினைத்துப் பார்ப்பீராக! 
நீங்கள் ப அல் எனும் சிலையை அழைத்து, படைப்போருள் மிகச்சிறந்த(வனான இறை)வனை விட்டு விடுகிறீர்களா? 
(அல்லாஹ்வே) உங்கள் இறைவனும், உங்கள் முந்தைய மூதாதையர்களுக்கும் இறைவனுமாவான்(என்றார்). 
ஆனால் அவர்கள் அவரைப் பொய்ப்படுத்தினர். எனவே நிச்சயமாக அவர்கள் (தண்டனை வழங்கப்படுவதற்காகக்) கொண்டு வரப்படுவர். 
தேர்ந்தெடுக்கப்பட்ட அல்லாஹ்வின் அடியார்களைத் தவிர. (இவர்கள் அதற்காகக் கொண்டு வரப்படமாட்டார்கள்). 
நாம் அவ(ரது நற்பெய)ரைப் பின்னர் தோன்றிய வழித்தோன்றல்களுக்கிடையே நிலைத்திருக்குமாறு செய்தோம்.
இல்யாஸீனுக்கு என்றும் சாந்தி உண்டாவதாக!16 
நிச்சயமாக நாம் நன்மை செய்பவர்களுக்கு இவ்வாறே கூலி வழங்குகின்றோம். 
நிச்சயமாக அவர் நம்பிக்கை கொண்ட எமது அடியார்களைச் சேர்ந்தவராக விளங்கினார். 
நிச்சயமாக லூத்து(ம்) தூதர்களைச் சேர்ந்தவராக விளங்கினார். 
நாம் அவரையும், அவர் குடும்பத்தினர் யாவரையும் காப்பாற்றிய நேரத்தை நினைத்துப் பார்ப்பீராக! 
பின்தங்கி விடுவோரைச் சேர்ந்த ஒரு கிழவியைத் தவிர. 
பின்னர் மற்றவர்களை முற்றிலும் அழித்து விட்டோம். 
மேலும் நிச்சயமாக நீங்கள் காலையில் அவர்(களின் ஊர்)களைக் கடந்து செல்கிறீர்கள். 
மாலையிலும் (கடந்து செல்கிறீர்கள்)17. பின்னர் நீங்கள் ஏன் அறிந்து கொள்வதில்லை. ரு4 
நிச்சயமாக யூனுஸு(ம்) தூதர்களைச் சார்ந்தவராக விளங்கினார்.
நிரப்பப்படவிருந்த கப்பலுக்கு அவர் விரைவாகச் சென்ற நேரத்தை (நினைத்துப் பாருங்கள்). 
(கடல் கொந்தளிப்பு ஏற்பட்டு கப்பல் மூழ்கவிருந்த நேரத்தில்) அவர்கள் சீட்டுக் குலுக்கிப் போட்டனர். (அதில் அவரது பெயர் வந்ததனால்) அவர் கப்பலிலிருந்து கடலில் எறியப்படுபவராகி விட்டார். 
அவர் தம்மை (நினைத்து) வருந்திக் கொண்டிருந்த வேளையில் ஒரு மீன் அவரை விழுங்கி விட்டது. 
அவர் (இறைவனது) தூய்மையினை எடுத்துரைப்பவர்களைச் சேர்ந்தவராக இல்லாமலிருந்திருப்பின், 
அவர் எழுப்பப்படும் நாள் வரை அதன் வயிற்றில் இருந்திருப்பார். (அவர் மரணமடைந்திருப்பார்). 
பின்னர் நாம் அவரை ஒரு வெட்டவெளி நிலப்பரப்பில் எறிந்தோம்18. அப்பொழுது அவர் நோயுற்றவராக இருந்தார். 
நாம் அவருக்குப் பக்கத்தில் ஒரு சுரைச் செடியை முளைக்கச் செய்தோம். 
நாம் அவரை ஒரு இலட்சம் அல்லது அதனை விட மிகுதியானவர்களுக்குத் தூதராக அனுப்பி வைத்தோம். 
அவர்கள் (எல்லோரும்) நம்பிக்கை கொண்டனர். எனவே நாம் அவர்களை ஒரு (நீண்ட) காலம் வரை உலகப் பயன் அடையச் செய்தோம். 
இப்பொழுது நீர் (நிராகரிப்பவர்களாகிய) அவர்களிடம், அவர்களுக்கு ஆண் மக்கள் இருக்க, உமது இறைவனுக்கு மட்டும் பெண் மக்களா என்று கேட்பீராக.
அல்லது அவர்கள் சாட்சிகளாக இருக்க, நாம் வானவர்களைப் பெண்களாகப் படைத்துள்ளோமா? 
நன்றாகக் கேளுங்கள். அவர்களின் பொய்களில் இக்கூற்றும் ஒன்றாகும். 
(அதாவது) அல்லாஹ் (பிள்ளைகளைப்) பெற்றுள்ளான் (என்பது). நிச்சயமாக அவர்கள் பொய்யர்களே. 
அவன் ஆண் மக்களை விட, பெண் மக்களைத் தேர்ந்தெடுத்துக் கொண்டானா?19 
உங்களுக்கு என்ன நேர்ந்து விட்டது? நீங்கள் எவ்வாறு தீர்ப்பு கூறுகின்றீர்கள்? 
நீங்கள் சிந்திக்க மாட்டீர்களா? 
அல்லது உங்களிடம் ஏதேனும் தெளிவான சான்று உள்ளதா? 
நீங்கள் உண்மையாளர்களாயின், உங்கள் வேதத்தைக் கொண்டு வாருங்கள். 
அவர்கள் அவனுக்கும், ஜின்களுக்கும் இடையே உறவை ஏற்படுத்துகின்றனர். ஆனால் (தீர்ப்பளிக்கப்படுவதற்காக இறைவன் முன்) தாங்கள் கொண்டு செல்லப்படுபவர் என்று ஜின்கள் நன்கு தெரிந்திருக்கின்றனர். 
அவர்கள் கூறுபவற்றிலிருந்து அல்லாஹ் தூயவன்.
அல்லாஹ்வின் களங்கமற்ற அடியார்களைத் தவிர. ( அவர்கள் அவ்வாறு செய்வதில்லை).  
நிச்சயமாக நீங்களும், நீங்கள் வணங்குபவைகளும்; 
உங்களுள் எவராலும் (எவரையும்) அவனுக்கெதிராக வழிகெடுக்க முடியாது. 
நரகில் நுழைய வேண்டியவர்களைத் தவிர. 
(நீர் கூறுவீராக) எங்கள் எல்லோருக்கும் குறிப்பிட்ட ஓர் இடம் உண்டு. 
நிச்சயமாக நாங்கள் எல்லோரும் (இறைவன் முன்) அணி வகுத்து நிற்பவர்களாவோம்20. 
நிச்சயமாக நாங்கள் (இறைத்) தூய்மையினை எடுத்துரைப்பவர்களுமாவோம். 
இவர்கள் (மக்காவாசிகள் இவ்வாறு) கூறியே வந்தனர். 
முன் சென்றவர்களிடம் (வந்ததைப் ) போன்று எங்களிடமும் தூதர்21 வந்திருந்தால், 
நாங்கள் அல்லாஹ்வின் நல்லடியார்களைச் சேர்ந்தவராக இருந்திருப்போம்.
ஆனால் (அவர், அவர்களிடம் வந்தபோது) அவரை, அவர்கள் நிராகரித்து விட்டனர். எனவே அவர்கள் (தங்கள் முடிவை) விரைவில் அறிந்து கொள்வர். 
தூதர்களாகிய நம் அடியார்களைக் குறித்து நம் தீர்ப்பு ஏற்கனவே நிகழ்ந்து விட்டது. 
(அதாவது) நிச்சயமாக அவர்களுக்கே உதவி அளிக்கப்படும். 
(மேலும்) எமது படையின(ராகிய நம்பிக்கையாள)ர்களே கட்டாயம் வெல்வர். 
எனவே நீர் சிறிது காலம் அவர்களிடமிருந்து விலகி விடுவீராக. 
மேலும் நீர் அவர்களை நன்கு பார்த்துக் கொண்டிருப்பீராக. அவர்களும் விரைவில் (தங்கள் முடிவைக்) கண்டு கொள்வர். 
அவர்கள் நமது தண்டனை பெற அவசரப்படுகிறார்களா? 
ஆனால் அது அவர்களது முற்றத்தில் இறங்கும் போது, எச்சரிக்கப்பட்டவர்களுக்கு அது தீய விடியற்காலையாக இருக்கும். 
எனவே நீர் சிறிது காலம் அவர்களை விட்டு விலகி விடுவீராக. 
மேலும் நீர் நன்கு பார்த்துக் கொண்டிருப்பீராக. நிச்சயமாக அவர்களும் (தங்கள் முடிவைக்) கண்டு கொள்வர்.
கண்ணியமிகு இறைவனாகிய உமது இறைவன் அவர்கள் கூறுபவற்றிலிருந்து தூயவனாவான். 
தூதர்களுக்கு என்றென்றும் சாந்தி நிலவுவதாக! 
உலகங்களுக்கெல்லாம் இறைவனாகிய அல்லாஹ்வுக்கே எல்லாப் புகழும்! ரு5
அளவற்ற அருளாளனும், மேன்மேலும் கருணைகாட்டுபவனுமாகிய அல்லாஹ்வின் பெயரால் (ஓதுகின்றேன்). 
ஸாது1 அறிவுரைகள் நிறைந்த குர்ஆனைச் சான்றாகக் காட்டுகிறேன். 
ஆனால், நிராகரிப்பவர்கள் (போலிப்) பெருமையிலும், பகைமையிலும் (மூழ்கி) இருக்கின்றனர். 
இவர்களுக்கு முன்னர் எத்தனையோ தலைமுறையினர்களை நாம் அழித்துள்ளோம். அவர்கள் (உதவிக்காகக்) கதறினர். ஆனால் அது தப்பித்துக் கொள்வதற்கான நேரமன்று. 
அவர்களி(ன் சமுதாயத்தி)லிருந்தே, அவர்களிடம் எச்சரிக்கை செய்பவர் வந்துள்ளார் என்று அவர்கள் வியப்படைகின்றனர். இவர் ஒரு சூனியக்காரனும், மிக்க பொய்யுரைப்பவருமாவார் என்று நிராகரிப்பவர்கள் கூறுகின்றனர். 
அவர் (எல்லாக்) கடவுளர்களையும் ஒரே கடவுளாக ஆக்கி விட்டாரா?2. நிச்சயமாக இது வியப்பிற்குரிய ஒன்றேயாகும் (என்றும் அவர்கள் கூறுகின்றனர்). 
அவர்களின் பெரியவர்கள், நீங்கள் இங்கிருந்து சென்று விடுங்கள்; உங்கள் கடவுளர்களை உறுதியாகப் பற்றிக் கொள்ளுங்கள்; நிச்சயமாக இது திட்டமிடப்பட்ட ஒன்றேயாகும் என்று கூறிச் சென்றனர். 
வேறு சமுதாயத்தாரில் இவ்வாறான ஒன்றினை நாம் அறவே கேள்வியுற்றதில்லை. இது பொய்க்கூற்றேயாகும். 
நம்மு(டைய சமுதாயத்தினரு)ள் அவருக்குத் தான் அறிவுரை இறக்கப்பட்டுள்ளதா?(என்றும் அவர்கள் கேட்கின்றனர்). உண்மையில் அவர்கள் எனது அறிவுரையைக் குறித்து ஐயப்பாட்டில் இருக்கின்றனர். அதுமட்டுமின்று; அவர்கள் இதுவரை என் தண்டனையைச் சுவைக்கவில்லை. 
வல்லோனும், வாரி வழங்குவோனுமாகிய உமது இறைவனின் கருணைக் கருவூலங்கள் அவர்களிடம் உள்ளனவா?
அல்லது வானங்கள், பூமி மற்றும் அவற்றிற்கிடையிலுள்ளவற்றின் ஆட்சி அவர்களுக்குரியதா? அவ்வாறாயின், அவர்கள் தங்கள் வழிவகைகளையெல்லாம் பயன்படுத்தித் தங்கள் முயற்சிகளை மேலோங்கச் செய்யட்டும். 
கூட்டுச் சேர்ந்து கொண்ட படை ஒன்று இங்கு முறியடிக்கப்படும்3. 
இவர்களுக்கு முன்னர் நூஹ்வின் சமுதாயத்தினரும், ஆது (இனத்தினரு)ம், ஆற்றல் மிக்க4 ஃபிர்அவ்னும் பொய்ப்படுத்தினர். 
ஸமூது (இனத்தினரு)ம், லூத்தின் சமுதாயத்தினரும், அய்க்க5 மக்களும் (பொய்ப்படுத்தினர்). அவர்கள் (எல்லோரும்) கூட்டுச் சேர்ந்து கொண்டவர்களாக இருந்தனர். 
அவர்களுள் ஒவ்வொருவரும் தூதர்களைப் பொய்யாக்கினர். எனவே எனது தண்டனை தவிர்க்க முடியாததாகி விட்டது. ரு1 
காலத்தாழ்வு இன்றித் திடீரென்று வரும் தண்டனை ஒன்றைத் தான் இவர்கள் எதிர்பார்க்கின்றனர். 
எங்கள் இறைவா! கேள்வி கணக்குக் கேட்கப்படும் நாளிற்கு முன்னரே (தண்டனைக்குரிய) எங்கள் பங்கை, எங்களுக்கு நீ விரைவில் தந்து விடுவாயாக என்று அவர்கள் கூறுகின்றனர். 
அவர்கள் கூறுவதை நீர் பொறுத்துக் கொண்டு, திறமையுள்ள எமது அடியார் தாவூதை நினைத்துப் பார்ப்பீராக. நிச்சயமாக அவர் எப்போதும் (இறைவனையே) நோக்கி நிற்பவராக விளங்கினார். 
நாம் மலைவாழ் மக்களை அவருக்குக் கட்டுப்பட்டு நடப்பவர்களாக ஆக்கினோம். அவர்கள் இருள் சூழும் போதும், ஒளி பரவும் போதும் இறைவனது தூய்மையை எடுத்துரைத்துக் கொண்டிருந்தனர். 
பறவை (போன்று ஆத்மீக வானத்தில் பறப்பவர்) களையும்6 ஒன்று திரட்டி, அவர்களுக்குக் கட்டுப்பட்டு நடப்பவர்களாக ஆக்கினோம். அவர்கள் எல்லோரும் அவரைச் சேர்ந்து நின்றனர்.
நாம் அவரது ஆட்சியை வலிமைப்படுத்தி, அவருக்கு ஞானத்தையும், தீர்வான  பேச்சு வன்மையையும் வழங்கினோம். 
(அவரது) அறைச்சுவரின் மேல் வழக்காளிகள் ஏறிய (போது நிகழ்ந்தது பற்றிய) செய்தி உமக்குக் கிடைத்ததா? 
அவர்கள் தாவூதிடம் வந்தபோது, அவர் அவர்களைக் கண்டு பதற்றமடைந்தார். அப்பொழுது அவர்கள் கூறினர்: நீர் பயப்பட வேண்டாம்; (நாங்கள்) வழக்காளிகளான இரண்டு பிரிவினர்களாவோம். எங்களுள் ஒருவர், மற்றவருக்கெதிராக வரம்பு மீறியுள்ளார். எனவே நீர் எங்களுக்கிடையே நியாயமான தீர்ப்பு வழங்கி, சரியான பாதையிலிருந்து விலகி விடாமல், எங்களுக்கு நேரான பாதையைக் காட்டுவீராக. 
இவர் என் சகோதரர்; இவருக்குத் தொன்னூற்றொன்பது ஆடுகள் இருக்கின்றன7. எனக்கு ஓர் ஆடு மட்டும் தான் இருக்கிறது. என்றாலும் அவர், அதனைத் தனக்குக் கொடுத்து விடு எனக்கூறி, பேச்சில் என்னை வென்று விடுகின்றார். 
இதற்கு தாவூது, நிச்சயமாக அவர் தமது சொந்த ஆடுகளுடன், உமது ஆட்டை(யும் சேர்த்துக் கொள்வதற்காக)க் கேட்பதில் உமக்கு அநீதி இழைத்துள்ளார்8. (இறைவன் மீது) நம்பிக்கை கொண்டு, நற்செயல்கள் செய்பவர்களைத் தவிர, நிச்சயமாகப் பங்காளிகளுள் பலர், ஒருவருக்கெதிராக ஒருவர் வரம்பு மீறுகின்றனர். (நம்பிக்கை கொண்டு, நற்செயல்கள் செய்பவர்களாகிய) அவர்கள் குறைவானவர்களாவர் என்று கூறினார். நாம் தாவூதைச் சோதித்துள்ளோம் என்று அவர் உணர்ந்து கொண்டார்9. எனவே அவர் தமது இறைவனிடம் பாவமன்னிப்புக் கோரி, வணக்கத்தில் தலைகுனிந்தவாறு தரையில் வீழ்ந்து அவனிடம் திரும்பினார். 
எனவே நாம் அவருடைய பலவீனங்களை மூடி மறைத்தோம். நிச்சயமாக அவருக்கு எம்மிடம் மிக நெருக்கமும், மிகச்சிறந்த தங்குமிடமும் உள்ளன10. 
(பின்னர் நாம் அவரிடம் கூறினோம்:) தாவூதே! நாம் உம்மை இப்பூமியில் ஒரு பிரதிநிதியாக ஆக்கியுள்ளோம். எனவே நீர் மக்களுக்கிடையே நேர்மையுடன் தீர்ப்பு வழங்குவீராக. மேலும் வீண் விருப்பத்தைப் பின்பற்ற வேண்டாம். அது உம்மை அல்லாஹ்வின் வழியை விட்டும் தவறச் செய்து விடும். நிச்சயமாக அல்லாஹ்வின் வழியை விட்டுத் தவறிச் செல்பவர்கள், கேள்வி, கணக்குக் கேட்கப்படும் நாளை மறந்து விட்டதனால், அவர்களுக்குக் கடினமான தண்டனை உண்டு. ரு2 
வானத்தையும், பூமியையும், அவ்விரண்டிற்கிடையிலுள்ள எதனையும் நாம் வீணாகப் படைக்கவில்லை. அது நிராகரிப்பவர்களின் எண்ணமாகும். நிராகரிப்பவர்களுக்கு நெருப்புத் தண்டனையின் காரணமாக அழிவுதான் (ஏற்படவிருக்கிறது). 
நம்பிக்கை கொண்டு, நற்செயல்கள் செய்பவர்களை, பூமியில் குழப்பம் விளைவிப்பவர்களைப் போன்று நாம் நடத்துவோமா? அல்லது இறையச்சமுடையவர்களை, தீயவர்களைப் போன்று நடத்துவோமா?  
அ(வ்விறை)வனின் வசனங்களை அவர்கள் ஆராய்ந்து பார்ப்பதற்காகவும், அறிவுடையவர்கள் அறிவுரை பெறுவதற்காகவும் சிறப்பு மிக்க இவ் வேதத்தை நாம் உமக்கு இறக்கினோம்.
மேலும் நாம் தாவூதுக்கு ஸுலைமானை வழங்கினோம். அவர் மிகச்சிறந்த ஓர் அடியாராக விளங்கினார். நிச்சயமாக அவர் எப்போதும் (எம்மை) நோக்கித் திரும்புபவராகவே இருந்தார். 
மிக வேகமாகச் செல்லும் உயர் இனக்குதிரைகள் மாலை வேளையில் அவர் முன் கொண்டு வரப்பட்ட பொழுது; 
சிறந்த பொருட்கள், என் இறைவனை எனக்கு ஞாபகமூட்டுவதால், நான் அவற்றை நேசிக்கின்றேன் என்று அவர் கூறினார். அவை திரைக்குப் பின்னால் மறைந்து விட்ட பொழுது;11 
அவற்றை என்னிடம் திரும்பக் கொண்டு வாருங்கள் (என்று அவர் கூறினார்). பின்னர் அவர், அவற்றின் கால்களையும், கழுத்துகளையும் தடவிக் கொடுக்கத் தொடங்கினார் 12. 
நாம் ஸுலைமானைச் சோதித்து,(ஆத்மீக உயிரற்ற) ஒரு வெற்றுடலை13 அவரது அரியணையில் அமர்த்தினோம். (இறையறிவிப்பின் மூலம் இது அவருக்குத் தெரிவிக்கப்பட்டதும்) அவர் எம்மிடம் திரும்பினார். 
என் இறைவா! என்னை மன்னித்து, எனக்குப் பின்னர் தோன்றும் எவருக்கும், வழிவழியாகக் கிடைக்காத ஆத்மீக ஆட்சியை எனக்கு வழங்குவாயாக14. நிச்சயமாக நீயே மிக அதிகமாக வழங்குபவனாவாய் என்று அவர் கூறினார். 
எனவே காற்று அவரது கட்டளைக்கேற்ப, அவர் செல்ல விரும்பிய இடத்தை நோக்கி இதமாக வீசிக் கொண்டிருக்குமாறு நாம் அதனை, அவருக்குத் தொண்டு செய்ய வைத்தோம். 
அவ்வாறே ஷைத்தான்களை (அதாவது பொறியியல் வல்லுநர்களை)யும், கட்டட நிபுணர்களையும், நீர் மூழ்குனர்களையும் (அவருக்குத் தொண்டாற்ற வைத்தோம்). 
சங்கிலியால் பிணைக்கப்பட்டிருந்த மற்றவர்களையும்15 (நாம் அவருக்குத் தொண்டு செய்ய வைத்தோம்). 
இது எமது அருளாகும்16. எனவே நீர் அருள்கூர்ந்து அவர்களை விடுவித்து விடுவீராக அல்லது (உமது விருப்பம் போல்) கேள்வி, கணக்கின்றி அவர்களைத் தடுத்து வைத்துக் கொள்வீராக17.
நிச்சயமாக அவருக்கு எம்மிடம் மிக நெருக்கமும், மிகச்சிறந்த தங்குமிடமும் உள்ளன. ரு3 
எமது அடியார் அய்யூபை நினைத்துப் பார்ப்பீராக. நிராகரிக்கும் ஒரு பகைவன் எனக்குப் பெருந் துன்பத்தையும், வேதனையையும் கொடுத்து விட்டான் என்று (கூறி) அவர் தம் இறைவனை அழைத்த போது; 
(நாம் அவரிடம்) நீர் உமது குதிகாலால் (பயணத்திற்குப் பயன்படும் மிருகத்தை) உதைப்பீராக. அதோ, குளிப்பதற்கும், குடிப்பதற்கும் ஏற்ற குளிர்ந்த நீர் உள்ளது (என்று கூறினோம்). 
அவருக்கு, அவருடைய குடும்பத்தினரையும் வழங்கினோம். எம்மிடத்திலிருந்து கருணையாக அவர்களைப் போன்று மேலும் வழங்கினோம். அறிவுடையவர்களுக்கு ஓர் அறிவுரையும் வழங்கினோம். 
(நாம் அவரிடம்) வளர்ப்புப் பறவைகளுள் சிலவற்றை உணவுக்காக நீர் உம்முடன் எடுத்துக் கொண்டு, பயணம் செய்வீராக; பொய்யின் பால் சாய்ந்து விட வேண்டாம் (என்று கூறினோம்) 18. நிச்சயமாக நாம் அவரைப் பொறுமையுடையவராகக் கண்டோம். அவர் மிகச்சிறந்த ஓர் அடியாராக விளங்கினார். நிச்சயமாக அவர் எப்போதும் (எம் பக்கம்) திரும்புபவராக இருந்தார். 
வல்லமையும், அகப்பார்வையும் உடைய எம் அடியார்களாகிய இப்ராஹீமையும், இஸ்ஹாக்கையும், யாகூபையும் நினைத்துப் பார்ப்பீராக. 
(மக்களுக்கு மறுமை) வீட்டைப் பற்றிச் சிறப்பாக நினைவூட்டுவதற்காக நாம் அவர்களைத் தேர்ந்தெடுத்தோம். 
மேலும் நிச்சயமாக அவர்கள் எம்மிடம் தேர்ந்தெடுக்கப்பட்டவர்களாகவும், மிகச் சிறந்தவர்களாகவும் விளங்கினர். 
இஸ்மாயீலையும், எசயாவையும், துல்கிஃப்லையும் நினைத்துப் பார்ப்பீராக. மேலும் இவர்கள் எல்லோரும் மிகச்சிறந்தவர்களாக விளங்கினர். 
இது நினைவூட்டக்கூடிய ஒன்றாகும். நிச்சயமாக இறையச்சமுடையவர்களுக்கு மிகச்சிறந்த தங்குமிடம் உண்டு.
(அதாவது) அவர்களுக்காக வாயில்கள் திறக்கப்பட்ட, நிலையான தோட்டங்கள் (உள்ளன). 
அவற்றில் அவர்கள் (தலையணைகளில்) சாய்ந்து அமர்ந்திருப்பர்.  அவற்றில் மிகுதியான பழங்களையும், பானங்களையும்(மகிழ்ச்சியுடன்) அவர்கள் வேண்டுவர். 
கீழ்நோக்கிய பார்வைகளை உடைய, ஒத்த வயதினர்களான, தூய பெண்கள் அவர்களுடன் இருப்பர். 
இது கேள்வி, கணக்குக் கேட்கப்படும் நாளில் கிடைக்குமென்று உங்களுக்கு வாக்களிக்கப்பட்டதாகும். 
நிச்சயமாக இது ஒருபோதும் முடிவடைந்து விடாத எமது உணவாகும். 
இது (நம்பிக்கை கொண்டவர்களுக்கு வாக்களிக்கப்பட்டதாகும்). ஆனால் கட்டுப்பட்டு நடக்காத தீயவர்களுக்கு மிகக் கெட்ட தங்குமிடம் (நியமிக்கப்பட்டு) உள்ளது. 
(அதாவது) நரகம். அதில் அவர்கள் நுழைவர்; அது தங்குவதற்கு மிகக் கெட்ட இடமாகும். 
இது (நிராகரிப்பவர்களுக்கு வாக்களிக்கப்பட்டதாகும்). இதனை அவர்கள் சுவைக்க வேண்டும். அதாவது கொதிநீரையும், கடுமையாகக் குளிர்ந்த முடை நாற்றநீரையும் (அவர்கள் சுவைக்க வேண்டும்). 
இது போன்ற இயல்பினைக் கொண்ட (பல்வேறு வகையான) மற்றும் பல (தண்டனை) உண்டு19. 
(அவர்களுள் ஒரு பிரிவினர், மற்றொரு பிரிவினரைச் சுட்டிக் காட்டி) இது உங்களுடன் நரகத்தில் நுழையும் ஒரு படையாகும். அவர்களுக்கு எந்த நல்வரவேற்பும் இல்லை. நிச்சயமாக அவர்கள் நரகத்தில் நுழைவர் (என்பர்).
(இது கேட்டு) அவர்கள், இல்லை, (உண்மையிலேயே) உங்களுக்கும் நல்வரவேற்பு இல்லை. இ(ந்த நரகத்)தை எங்களுக்கு நீங்கள் தாம் ஆயத்தப்படுத்தினீர்கள்20. மிகக் கெட்ட தங்குமிடம் இதுவே என்பர். 
மேலும் அவர்கள் கூறுவர்: எங்கள் இறைவா! இதனை எங்களுக்காக அனுப்பி வைத்தவருக்கு நரகத் தண்டனையை இருமடங்கு மிகுதியாக வழங்குவாயாக. 
(நரகத்திற்குரிய) அவர்கள் கூறுவர்: தீயவர்கள் என நாங்கள் எண்ணிக் கொண்டிருந்தவர்களை நாங்கள் (இங்கே) காணாதிருப்பதற்கு எங்களுக்கு என்ன நேர்ந்து விட்டது? 
(எங்கள் மனதில் வீணே தோன்றிய எண்ணத்தினால்) நாங்கள் அவர்களை ஏளனத்திற்குரியவர்களாக்க் கருதி விட்டோமா? அல்லது அவர்களைக் குறித்துக் கண்கள் தவறிழைத்தனவா? (அவர்கள் ஏன் இங்கு காணப்படுவதில்லை?). 
நிச்சயமாக நரகத்திற்குரியவர்கள் ஒருவருடன் ஒருவர் வாக்குவாதம் செய்வது உண்மையே. ரு4 
நீர் கூறுவீராக: நான் ஓர் எச்சரிக்கை செய்பவனேயாவேன். தனித்தவனும், முழுமையான அதிகாரத்தைக் கொண்டவனுமாகிய அல்லாஹ்வைத் தவிர, வேறெவனும் வணக்கத்துக்குரியவன் இல்லை. 
வானங்களுக்கும், பூமிக்கும், அவ்விரண்டிற்குமிடையிலுள்ளவை அனைத்திற்கும் உரிய இறைவன், வல்லமையுள்ளவனும், மிக்க மன்னிப்பவனுமாவான்21. 
நீர் கூறுவீராக: இது ஒரு மிகப்பெரிய செய்தியாகும். 
(ஆனால்) அதனை நீங்கள் புறக்கணித்துக் கொண்டிருக்கிறீர்கள். 
மேலுள்ள பெருந்தகைகள் (வானவர்கள். நேர்வழி காட்டுவதற்கு இக் காலத்தில் பொருத்தமானவர் யார் என) விவாதித்துக் கொண்டிருந்த போது, அவர் குறித்து எனக்கு எதுவும் தெரியாது.
நான் தெளிவான எச்சரிக்கை செய்பவன் மட்டுமே ஆவேன் என்றே எனக்கு வஹீ அறிவிக்கப்பட்டுள்ளது. 
உமது இறைவன் வானவர்களிடம் இவ்வாறு கூறிய போது (நிகழ்ந்ததை நினைத்துப் பார்ப்பீராக): நான் களிமண்ணிலிருந்து ஒரு மனிதனைப் படைக்கவிருக்கிறேன்; 
எனவே நான் அவனை முழுமையாக்கி, அவனுள் என் ஆவியை ஊதினால், நீங்கள் யாவரும் அவனுக்குக் கட்டுப்பட்டவர்களாக (அல்லாஹ்வின் முன்) சிரம் பணியுங்கள். 
எனவே வானவர்கள் எல்லோரும் கீழ்ப்படிந்தனர். 
ஆனால் இப்லீஸ் (கீழ்ப்படியவில்லை). அவன் கர்வம் கொண்டு, நிராகரித்தவர்களைச் சேர்ந்தவனாகி விட்டான். 
இறைவன் கூறினான்: இப்லீஸே! நான் என் இரு கைகளால் படைத்ததற்கு22 நீ கீழ்ப்படியாமல் உன்னைத் தடுத்தது யாது? நீ கர்வம் கொண்டவனாகி விட்டாயா? அல்லது உயர்பதவிக்கு உரிமை கொண்டாடுபவர்களைச் சேர்ந்தவனாகி விட்டாயா? 
அவன் கூறினான்: நான் அவரை விடச் சிறந்தவன். நீ என்னை நெருப்பால் படைத்துள்ளாய். அவரையோ களிமண்ணால் படைத்துள்ளாய்23. 
(இறைவன்) கூறினான்: நீ இங்கிருந்து வெளியேறி விடு. ஏனென்றால் நிச்சயமாக நீ விரட்டப்பட்டவனாவாய். 
நிச்சயமாகத் தீர்ப்பு நாள் வரை எனது சாபம் உன் மீது இருந்து கொண்டேயிருக்கும். 
அவன் கூறினான்: என் இறைவா! அவர்கள் எழுப்பப்படும் நாள் வரை நீ என்னை விட்டு வைப்பாயாக.
இறைவன் கூறினான்: நிச்சயமாக நீ விட்டு வைக்கப்பட்டவர்களைச் சேர்ந்தவனாவாய். 
இது குறிப்பிடப்பட்ட நாள் வரை (ஆகும்). 
அவன் கூறினான்: உனது வல்லமையின் மேல் ஆணையாக! நிச்சயமாக நான், அவர்கள் எல்லோரையும் வழிதவறச் செய்து விடுவேன். 
அவர்களுள் தேர்ந்தெடுக்கப்பட்ட உன் அடியார்களைத் தவிர. 
இறைவன் கூறினான்: அதுவே உண்மை. நானும் உண்மையை(யே) கூறுகிறேன். 
(அதாவது) நிச்சயமாக நான், உன்னையும், உன்னைப் பின்பற்றுபவர்கள் எல்லோரையும் கொண்டு நரகத்தை நிரப்புவேன். 
நீர் கூறுவீராக! நான் இ(றைத் தூதை எடுத்துரைப்ப)தற்காக உங்களிடம் எந்தக் கூலியும் கேட்பதில்லை; நான் போலியாக நடிப்பவரைச் சேர்ந்தவனுமில்லை. 
இது (குர்ஆன்) எல்லா மக்களுக்கும் நினைவூட்டக் கூடிய ஒன்றேயாகும். 
சிறிது காலத்திற்குப் பின்னர் இதன் (உண்மையான) கருத்தை நீங்கள் உணர்ந்து கொள்வீர்கள் 24. ரு5
அளவற்ற அருளாளனும், மேன்மேலும் கருணைகாட்டுபவனுமாகிய அல்லாஹ்வின் பெயரால் (ஓதுகின்றேன்). 
வல்லமை மிக்க, நுண்ணறிவுடைய அல்லாஹ்விடமிருந்து இவ்வேதம் இறங்கப்பட்டதாகும். 
நிச்சயமாக நாமே உமக்கு இவ்வேதத்தை முற்றிலும் உண்மையுடன் இறக்கினோம். நம்பிக்கையை முற்றிலும் அவனுக்காக ஆக்கியவனாய், நேர்மையுடன் அல்லாஹ்வை வணங்குவீராக. 
உண்மையிலேயே நேரிய நம்பிக்கையே அல்லாஹ்விடம் பேரருளைப் பெறுகிறது. அவனையன்றி மற்றவர்களைப் பாதுகாவலர்களாக கொள்பவர்கள், அவர்கள் எங்களை அல்லாஹ்வுக்கு நெருக்கமானவர்களாக ஆக்குகின்றனர் என்பதற்காகவே நாங்கள் அவர்களை வணங்குகின்றோம் (எனக் கூறுகின்றனர்)1. நிச்சயமாக அல்லாஹ், அவர்கள் கொண்டிருக்கும் கருத்து வேறுபாடு குறித்து அவர்களுக்கிடையே தீர்ப்பு வழங்குவான். நிச்சயமாக பொய்யருக்கும், நன்றி கொன்றவருக்கும் அல்லாஹ் நேர்வழி காட்ட மாட்டான். 
அல்லாஹ், ஒரு மகனை உண்டாக்கிக் கொள்ள விரும்பியிருந்தால், அவன் படைப்பதிலிருந்து, அவன் விரும்புவதைத் தேர்ந்தெடுத்திருப்பான். அவன் தூய்மையானவன். அல்லாஹ் ஒருவனே, அவன் முழுமையான அதிகாரத்தைக் கொண்டவனாவான். 
அவன் வானங்களையும், பூமியையும் முழுமையான (முன்) அறிவுடன் படைத்தான். அவன் இரவைக் கொண்டு பகலை மூடுகின்றான்; மேலும் அவன் பகலைக் கொண்டு இரவை மூடுகின்றான். இன்னும் அவன் சூரியனையும், சந்திரனையும் (ஒரு சட்டத்திற்கேற்ப) தொண்டு செய்ய வைத்துள்ளான். இவற்றுள் ஒவ்வொன்றும் (தன் வழியில்) குறிப்பிட்ட ஒரு காலம் வரை தொடர்ந்து சென்று கொண்டிருக்கிறது. கவனமாகக் கேளுங்கள்! அவன் வல்லோனும், மிக்க மன்னிப்பவனுமாவான். 
அவன் உங்களை ஓர் உயிரிலிருந்து படைத்தான். பின்னர் அவன் அதிலிருந்தே அதன் இணையைப் படைத்தான். கால்நடைகளுள் எட்டு இணைகளை அவன் உங்களுக்கு அருளினான். அவன் உங்களை, உங்கள் தாய்மார்களின் கருப்பைகளில் ஒரு படைப்பிற்குப் பின் ஒரு படைப்பாக மூன்று இருள்கள் வழியாகப் படைத்தான்2. இத்தகையவனே உங்கள் இறைவனாகிய அல்லாஹ். ஆட்சி அவனுக்குரியதே ஆகும். அவனே வணக்கத்திற்குரியவன் ஆவான். எனவே நீங்கள் எங்கே திருப்பப்படுகின்றீர்கள்? 
நீங்கள் நன்றி கொன்றவர்களாக இருந்தால், நிச்சயமாக அல்லாஹ் உங்களை விட்டும் தன்னிறைவு பெற்றவனாவான். அவன் தன் அடியார்களிடம் நன்றிகெட்ட தன்மையை ஒருபோதும் விரும்புவதில்லை. ஆனால் நீங்கள் நன்றி செலுத்துபவர்களாக இருந்தால், அவன் அதனை உங்களுக்கு விரும்புகின்றான். சுமை சுமப்பவர் எவரும் மற்றவரது சுமையைச் சுமக்க மாட்டார்3. நீங்கள் யாவரும் உங்கள் இறைவனிடமே திரும்பிச் செல்ல வேண்டியதிருக்கிறது. அப்போது அவன் உங்களுக்கு, நீங்கள் செய்து கொண்டிருந்தவை பற்றி அறிவிப்பான். நிச்சயமாக அவன் நெஞ்சங்களில் மறைந்திருப்பவற்றை நன்கு அறிவான். 
மனிதனுக்கு ஏதாவது ஒரு துன்பம் ஏற்படும் போது, அவன் (தாம் செய்த பாவத்திற்காக மனம் வருந்தி) தம் இறைவனிடம் திரும்பியவாறு அவனை அழைக்கின்றான். பின்னர் அவன் தன்னிடமிருந்து ஓர் அருளை அவனுக்கு வழங்கி விட்டால், முன்னர் அவன் எதற்காக வேண்டுதல் செய்து வந்தானோ அதனை மறந்து (மக்களை) அல்லாஹ்வின் வழியிலிருந்து தவறான வழியில் நடத்திச் செல்வதற்காக அவனுக்கு இணைகளை ஏற்படுத்துகின்றான். நீர் கூறுவீராக: உமது நிராகரிப்பினால் சிறிது பயன் பெறுவீராக; நிச்சயமாக நீர் நரகத்திற்குரியவராவீர். 
மறுமைக்கு அஞ்சுவோரும், தம் இறைவனின் அருளை எதிர்பார்ப்பவரும் இரவு நேர (வணக்க)ங்களில் சிரம் பணிந்தும், நின்றும் பணிவுடன் (அவனை) வேண்டுபவரும் ஆகிய ஒருவர் (கட்டுப்பட்டு நடக்காதவனைப் போன்றவராக இருக்க முடியுமா?). அறிபவர்களும், அறியாதவர்களும் ஒப்பாவாரா? என்று நீர் கூறுவீராக. அறிவுடையவர்கள் மட்டுமே அறிவுரை பெறுவர். ரு1
நீர் கூறுவீராக: நம்பிக்கை கொண்ட என் அடியார்களே! நீங்கள் உங்கள் இறைவனுக்கு அஞ்சுங்கள். இவ்வுலகில் நற்செயல்கள் செய்பவர்களுக்கு மிகச்சிறந்த வெகுமதி உண்டு. அல்லாஹ்வின் பூமி மிக விரிவானதாகும்4. பொறுமையாளர்கள் தங்கள் நற்பலனைக் கணக்கின்றிப் பெறுவர்5. 
நீர் கூறுவீராக: நேரிய நம்பிக்கையை முற்றிலும் அவனுக்கே ஆக்கியவாறு அல்லாஹ்வை வணங்க வேண்டுமென்று நான் கட்டளையிடப்பட்டுள்ளேன். 
மேலும்(அவனுக்குக்) கீழ்ப்படிந்து நடப்பவர்களுள் நான் முதன்மையானவனாக இருக்குமாறும் நான் கட்டளையிடப்பட்டுள்ளேன். 
நீர் கூறுவீராக: நான் என் இறைவனுக்கு கட்டுப்படாமல் இருப்பின், மாபெரும் ஒரு நாளின் தண்டனைக்கு உண்மையிலேயே நான் அஞ்சுகின்றேன். 
நீர் கூறுவீராக: நான் என் நேரிய நம்பிக்கையை முற்றிலும் அவனுக்கே ஆக்கியவாறு வணங்குவது அல்லாஹ்வை மட்டுமே. 
எனவே (உங்களைப் பொருத்தவரை) நீங்கள் அவனையன்றி எதனை வேண்டுமானாலும் வணங்குங்கள். நீர் கூறுவீராக: நிச்சயமாக இழப்பிற்குரியோர் தங்களையும், தங்கள் குடும்பத்தினரையும் மறுமை நாளில் அழிவிற்குள்ளாக்கியவர்களேயாவர். கவனமாகக் கேளுங்கள்! இதுவே பகிரங்கமான இழப்பாகும். 
அவர்களுக்கு மேலும் நெருப்பின் நிழல்கள் இருக்கும். அவர்களுக்குக் கீழும் (நெருப்பின் அதே) நிழல்கள் இருக்கும்6. இது குறித்து அல்லாஹ் தன் அடியார்களை அச்சுறுத்துகிறான். என் அடியார்களே! எனக்கு மட்டும் அஞ்சுங்கள். 
மேலும் பொய்த் தெய்வங்களை வணங்காமல், அவற்றிலிருந்து விலகி, முற்றிலும் அல்லாஹ்வின் பக்கம் திரும்புபவர்களுக்கு நற்செய்தி உண்டு. எனவே என் அடியார்களுக்கு நீர் நற்செய்தி கூறுவீராக. 
அவர்கள் அவ்வசனத்தைச் செவியேற்று, அதில் மிகச்சிறந்ததை பின்பற்றுகின்றனர். இவர்களுக்கே அல்லாஹ் நேர்வழி காட்டியுள்ளான். இவர்களே அறிவுடையவர்கள் ஆவர். 
எவருக்கெதிராகத் தண்டனைக்குரிய தீர்ப்பு வழங்கப்பட்டு விட்டதோ அவரா( காப்பாற்றப்படுவார்?). நரகத்தில் இருப்பவரை உம்மால் காப்பாற்ற இயலுமா?
ஆனால் தங்கள் இறைவனுக்கு அஞ்சுபவர்களுக்கு உயரிய மாளிகைகள் உள்ளன. மேலும் அதனினும் உயரிய மாளிகைகள் பல கட்டப்பட்டிருக்கும். அவற்றின் கீழ் ஆறுகள் ஓடும். இது அல்லாஹ்வின் உறுதியான வாக்குறுதியாகும். அல்லாஹ் தன் வாக்குறுதியை மீறுவதில்லை. 
அல்லாஹ் மேகத்திலிருந்து தண்ணீரை இறக்குவதை நீர் பார்க்கவில்லையா? அதனை பூமியில் ஊற்றுகளாக ஓடச் செய்கின்றான். பின்னர் அவன் அதனைக் கொண்டு பல்வேறு நிறங்களைக் கொண்ட புற்பூண்டை வெளிப்படுத்துகின்றான். பிறகு அது உலர்ந்து விடுகிறது. பின்னர் அது மஞ்சள் நிறமாவதை நீர் காண்கின்றீர். பின்னர் அவன் அதனைப் பதராக ஆக்கி விடுகின்றான். நிச்சயமாக இதில் அறிவுடையவர்களுக்கு நற்போதனை இருக்கிறது. ரு2 
அல்லாஹ் எவரது நெஞ்சத்தை இஸ்லாத்தி(னை ஏற்றுக் கொள்வத)ற்காகத் திறந்துள்ளானோ,  மேலும் எவர் தமது இறைவனிடமிருந்துள்ள ஒளியினால் நேர்வழியும் காட்டப்பட்டுள்ளாரோ அவரா  (அவ்வாறில்லாத ஒருவரைப் போன்றவராக இருக்க முடியும்?) அல்லாஹ்வை நினைவு கூருவதற்கெதிராக எவர்களின் உள்ளங்கள் கடினமானவையாக இருக்கின்றனவோ அவர்களுக்கு அழிவு தான்! அவர்கள் மிகப் பகிரங்கமான வழிகேட்டில் இருக்கின்றனர். 
அல்லாஹ் மிகச்சிறந்த செய்தியினை அதாவது முதஷாபிஹான (முன்னுள்ள மற்ற வேதங்களின் சிறந்த கருத்துக்களுக்கு உடன்பாடான) மிக உயர்ந்த கருத்துக்களைக் கொண்ட வேதத்தை இறக்கினான். அதனைப் படிப்பதனால் தங்கள் இறைவனுக்கு அஞ்சுபவர்கள் மெய்சிலிர்த்து விடுகின்றனர். பின்னர் அவர்களின் தோல்களும், உள்ளங்களும் மென்மையடைந்து அல்லாஹ்வை நினைவு கூருவதன் பக்கம் சாய்ந்து விடுகின்றன. இது அல்லாஹ்வின் வழிகாட்டுதல் ஆகும். அவன் விரும்புபவர்களுக்கு இதன் மூலம் நேர்வழியினைக் காட்டுகின்றான். அல்லாஹ்வால் வழிகேட்டில் செல்ல விடப்பட்டவனுக்கு வழிகாட்டுபவன் எவனுமில்லை. 
மறுமை நாளில் தீய தண்டனையிலிருந்து தனது நம்பிக்கையே தன்னைப் பாதுகாக்கும் என எண்ணுபவனா (காப்பாற்றப்பட்டவன்?) அநீதி இழைத்தவர்களிடம், நீங்கள் சம்பாதித்துக் கொண்டிருந்தவற்றைச் சுவைத்துப் பாருங்கள் எனக் கூறப்படும். 
இவர்களுக்கு முன்னிருந்தவர்களும் (எமது தூதர்களைப்) பொய்ப்படுத்தினர். எனவே அவர்கள் அறியாத இடத்திலிருந்து அவர்களிடம் தண்டனை வந்தது. 
அல்லாஹ் அவர்களுக்கு இவ்வுலக வாழ்க்கையிலும் இழிவைச் சுவைக்கச் செய்தான். அவர்கள் அறிந்திருப்பின், மறுமையிலுள்ள தண்டனை (இதனை விட) மிகப் பெரியதாகும். 
மக்கள் அறிவுரையினைப் பெறுவதற்காக நிச்சயமாக நாம் அவர்களுக்கு இந்தக் குர்ஆனில் எல்லா உவமைகளையும் மிகத்தெளிவாக விளக்கியுள்ளோம். 
அவர்கள் இறையச்சமுடையவர்களாகத் திகழ தெளிவான மொழியில் கோணல் அற்றதாக இந்தக் குர்ஆனை நாம் இறக்கினோம். 
அல்லாஹ் ஓர் உவமையை(ப் படிப்பினைக்காக) விளக்குகின்றான்: ஒருவருக்கொருவர் கருத்து வேறுபாடு கொண்ட பல பங்காளிகள் ஒரு மனிதனின் உரிமையாளர்களாக இருக்கின்றனர். மற்றொரு மனிதன் ஒரு மனிதனுக்கு மட்டும் முழு உடைமையாக இருக்கின்றான். இவ்விருவரும்7 தங்கள் நிலையில் சமமானவர்களாக இருக்க முடியுமா? எல்லாப் புகழும் அல்லாஹ்வுக்கே. ஆனால் அவர்களுள் பெரும்பாலானவர்கள் அறிவதில்லை.
நிச்சயமாக நீர் (ஒரு நாள்) மரணமடைவீர்; நிச்சயமாக அவர்களும் மரணமடைவார்கள். 
பின்னர் மறுமை நாளில் நிச்சயமாக நீங்கள் உங்கள் இறைவன் முன் (தத்தமது கொள்கைகளைப் பற்றி) ஒருவரோடொருவர் வாக்குவாதம் செய்து கொள்வீர்கள். ரு3 
அல்லாஹ்வின் மீது பொய்யுரைப்பவனையும், உண்மை தன்னிடம் வந்த போது அதனைப் பொய்யாக்கியவனையும் விட மிக்க அநீதி இழைப்பவன் எவன்? நிராகரிப்பவனின் இருப்பிடம் நரகத்தில் அல்லவா இருக்கிறது? 
ஆனால் உண்மையைக் கொண்டு வந்த (ஒவ்வொரு) வரும், அதனை மெய்ப்பித்த (ஒவ்வொரு) வரும் ஆகிய இவர்களே இறையச்சமுடையவர்களாவர். 
அவர்கள் விரும்புவதெல்லாம் அவர்களது இறைவனிடம் அவர்களுக்கு உண்டு. அது நன்மை செய்பவர்களுக்குரிய கூலியாகும். 
அல்லாஹ், அவர்கள் செய்தவற்றின் தீமையை (தீய விளைவுகளை) அவர்களை விட்டு அகற்றி, அவர்களது வெகுமதியை அவர்களின் செயல்களுள் மிகச்சிறந்தவற்றிற்கேற்ப அவன் அவர்களுக்கு வழங்குவதற்காக(வே இது). 
அல்லாஹ் தன் அடியானுக்குப் போதுமானவன் அல்லவா? அவன் அல்லாதவர்களைக் கொண்டு அவர்கள் உம்மைப் பயமுறுத்துகின்றனர். அல்லாஹ்வால் வழிகேட்டில் விடப்பட்டவனுக்கு வழிகாட்டுபவன் எவனுமில்லை. 
மேலும் அல்லாஹ் ஒருவனுக்கு நேர்வழி காட்டினால், அவனைத் தவறான வழியில் நடத்துபவர் எவரும் இல்லை. அல்லாஹ் பழி வாங்குவதில் வல்லமை மிகுந்தவன் அல்லவா? 8 
வானங்களையும், பூமியையும் படைத்தவன் எவன் என்று நீர் அவர்களிடம் வினவினால், நிச்சயமாக அவர்கள், அல்லாஹ் என்று கூறுவார்கள். நீர் கூறுவீராக: அல்லாஹ் எனக்குத் தீங்கிழைக்கக் கருதினால், அல்லாஹ்வையன்றி நீங்கள் எவற்றை அழைக்கின்றீர்களோ அவற்றால் அவனது தீங்கை அகற்றி விட முடியுமா? அல்லது அவன் எனக்குக் கருணை காட்டக் கருதினால், அவற்றால் அவனது கருணையைத் தடுத்து விட முடியுமா? நீங்கள் என்ன நினைக்கின்றீர்கள்? நீர் கூறுவீராக! எனக்கு அல்லாஹ் போதுமானவன். நம்பிக்கை வைப்பவர்கள் அவனிடமே நம்பிக்கை வைக்க வேண்டும். 
நீர் கூறுவீராக: என் சமுதாயத்தினரே! நீங்கள் உங்கள் இடத்திலிருந்து செயல்படுங்கள். நானும் செயல்படுகிறேன். நீங்கள் விரைவில் தெரிந்து கொள்வீர்கள்;
இழிவுபடுத்தும் தண்டனை எவருக்கு வருகின்றது என்பதையும், எவருக்கு நிலையான தண்டனை இறங்குகின்றது என்பதையும் (தெரிந்து கொள்வீர்கள்). 
நிச்சயமாக நாம் உமக்கு மக்களு(டைய நன்மை)க்காக இவ்வேதத்தை உண்மையைக் கொண்டுள்ளதாக இறக்கினோம். எனவே எவன் நேர்வழியினைப் பின்பற்றுவானோ அதன் நன்மை அவனுக்குக் கிடைக்கும். எவன், தவறான வழியினைப் பின்பற்றுவானோ அதன் தீங்கு அவனுக்கே கிடைக்கும். நீர் அவர்களின் பாதுகாவலர் அல்ல. ரு4 
அல்லாஹ் மக்களின் உயிர்களை அவர்களின் மரணத்தின் போதும் (இதுவரை) மரணமடையாதவர்களின் உயிர்களை அவர்களது தூக்கத்தின் போதும் கைப்பற்றுகிறான். பின்னர் மரணம் முடிவாகி விட்டவற்றை அவன் (தன்னிடமே) நிறுத்தி வைத்துக் கொள்கின்றான். மற்றவற்றைக் குறிப்பிட்ட ஒரு காலத்திற்குத் (திருப்பி) அனுப்பி விடுகின்றான். சிந்தனை செய்யும் மக்களுக்கு இதில் அடையாளங்கள் உள்ளன. 
இவர்கள் அல்லாஹ்வையன்றிப் பரிந்து பேசுபவர்களை ஏற்படுத்திக் கொள்கின்றனரா? நீர் கூறுவீராக: அவர்கள் எதற்கும் வலிமை பெறாதவர்களாகவும், அறிவற்றவர்களாகவும் இருந்தாலுமா? 
நீர் கூறுவீராக: பரிந்து பேசுதல் எல்லாம் அல்லாஹ்வுக்கே உரியன. வானங்கள், பூமி ஆகியவற்றின் ஆட்சி அவனுக்கே உரியது. பின்னர் நீங்கள் அவனிடமே திரும்பவும் கொண்டு செல்லப்படுவீர்கள். 
அல்லாஹ்வைப் பற்றி மட்டும் கூறப்படும் பொழுது, மறுமையிடத்து நம்பிக்கை கொள்ளாதவர்களின் உள்ளங்கள் வெறுப்பினால் எகிறி எழுகின்றன9. ஆனால் அவன் அல்லாதவர்களைப் பற்றிக் கூறப்படும் பொழுது உடனே மகிழத் தொடங்குகின்றனர். 
நீர் கூறுவீராக: வானங்களையும், பூமியையும் படைத்தவனும், மறைவானதையும், வெளிப்படையானதையும் அறிபவனுமாகிய அல்லாஹ்வே! நீயே உனது அடியார்களுக்கிடையே அவர்கள் கொண்டிருக்கும் பல்வேறு வேறுபாடுகளில் தீர்ப்பு வழங்குபவனாவாய். 
அநீதி இழைத்தவர்கள், பூமியிலுள்ள அனைத்தையும், அதனுடன் அவை போன்றவற்றையும் பெற்றிருப்பின் மறுமை நாளில் தீய தண்டனையிலிருந்து தப்பித்துக் கொள்வதற்காக  அவர்கள் தங்களுக்கு ஈடாக அவற்றைக் கொடுக்க விரும்பியிருப்பர். ஆனால் அவர்கள் நினைத்துக் கூடப் பார்க்காதது அல்லாஹ்விடமிருந்து அவர்களுக்கு வெளிப்படும். 
அவர்களின் செயல்களின் தீமைகள் அவர்களுக்குத் தென்படும். அவர்கள் ஏளனம் செய்து கொண்டிருந்த (தண்டனையான)து அவர்களைச் சூழ்ந்து கொள்ளும். 
மனிதனுக்கு ஏதேனும் துன்பம் ஏற்படும் பொழுது அவன் எம்மை அழைக்கின்றான். ஆனால் நாம் எம்மிடமிருந்து ஓர் அருளை அவனுக்கு வழங்கி விடும் பொழுது, இது எனது (சொந்த) அறிவின் காரணமாக எனக்கு வழங்கப்பட்டுள்ளது என்று அவன் கூறுகின்றான். அவ்வாறன்று: அது ஒரு சோதனையேயாகும். ஆனால் அவர்களுள் பெரும்பாரார் அறிவதில்லை.
இவ்வாறே இவர்களுக்கு முன்னிருந்தவர்களும் கூறினர். என்றாலும் அவர்கள் சம்பாதித்தவை அவர்களுக்குப் பயனளிக்கவில்லை. 
எனவே அவர்கள் சம்பாதித்தவற்றின் தீமை(களுக்கான தண்டனை)கள் அவர்களை அடைந்தன. இவர்களுள் அநீதி இழைப்பவர்கள் சம்பாதித்தவற்றின் தீமைகளும் இவர்களைப் பற்றிக் கொள்ளும். இவர்களால் அவற்றை முறியடிக்க இயலாது. 
அல்லாஹ், தான் நாடுபவர்களுக்கு வாழ்விற்கு வேண்டியவற்றை விரிவாக்குகின்றான்: (தான் நாடுபவருக்கு அவற்றைச்) சுருக்கவும் செய்கின்றான் என்பதனை அவர்கள் அறிவதில்லையா? நம்பிக்கை கொள்ளும் சமுதாயத்தினருக்கு நிச்சயமாக இதில் மாபெரும் அடையாளங்கள் உள்ளன. ரு5 
நீர் கூறுவீராக: தமக்கே (பாவஞ் செய்து) அநீதி இழைத்துக் கொண்ட என் அடியார்களே! நீங்கள் அல்லாஹ்வின் கருணை பற்றி நம்பிக்கை இழந்து விட வேண்டாம். நிச்சயமாக அல்லாஹ் எல்லா பாவங்களையும் மன்னிக்கிறான். நிச்சயமாக அவன் மிக்க மன்னிப்பவனும், மேன்மேலும் கருணை காட்டுபவனுமாவான். 
மேலும் நீங்கள் உங்கள் இறைவன்பால் திரும்பி விடுங்கள். உங்களிடம் தண்டனை வருவதற்கு முன்னர், நீங்கள் அவனுக்கு முற்றிலும் கீழ்ப்படிந்து விடுங்கள். (ஏனென்றால்) அதன் பின்னர் (எவராலும்) நீங்கள் உதவி செய்யப்பட மாட்டீர்கள். 
நீங்கள் அறியாமலேயே திடீரென்று உங்களிடம் தண்டனை வருவதற்கு முன்னர் உங்களுக்கு, உங்கள் இறைவனிடமிருந்து அருளப்பட்ட மிகச்சிறந்த (போ) தனை(யை)ப் பின்பற்றுங்கள்10. 
நான் அல்லாஹ்வின் விஷயத்தில் வரம்பு மீறியதற்காக எனக்குப் பரிதாபமே; நிச்சயமாக நான் (இறையறிவிப்பை) இகழ்ந்தவர்களைச் சேர்ந்தவனாக இருந்தேன் என்று எவரும் கூறாமலிருப்பதற்காக; 
அல்லது, அல்லாஹ் எனக்கு நேர்வழி காட்டியிருந்தால், நிச்சயமாக நான் அவனுக்கு அஞ்சி நடப்பவர்களைச் சேர்ந்தவனாக இருந்திருப்பேன் என்று அவர் கூறாதிருப்பதற்காக; 
அல்லது, அவர் தண்டனையைக் காணும் போது, (உலகிற்குத்) திரும்பிச் செல்ல எனக்கு வாய்ப்புக் கிடைத்தால், நான் நன்மை செய்பவர்களைச் சேர்ந்தவனாகி இருப்பேன் என்று அவர் கூறாதிருப்பதற்காக (சிறந்ததைப் பின்பற்றுங்கள்). 
(இதற்கு இறைவன் பதிலளிப்பான்;) அவ்வாறன்று; மாறாக என் அடையாளங்கள் உன்னிடம் வந்தன. நீ அவற்றைப் பொய்யாக்கி, கர்வங்கொண்டு, நிராகரிப்பவர்களைச் சேர்ந்தவனாகி விட்டாய்.
அல்லாஹ்விற்கு எதிராகப் பொய்யுரைத்தவர்களின் முகங்கள் மறுமை நாளில் கறுத்துப் போயிருப்பதை நீர் காண்பீர். கர்வங் கொண்டவர்களுக்குரிய இருப்பிடம் நரகத்தில் அல்லவா? (இருக்கிறது). 
அல்லாஹ், தனக்கு அஞ்சி நடந்தவர்களுக்குத் தகுதியான வெற்றியின்பால் வழிகாட்டி, அவர்களைக் காப்பாற்றுவான். தீங்கு அவர்களைத் தீண்டாது. அவர்கள் கவலையடையவும் மாட்டார்கள். 
அல்லாஹ் எல்லாவற்றையும் படைப்பவனும், எல்லாவற்றையும் பாதுகாப்பவனுமாவான். 
வானங்கள், பூமி ஆகியவற்றின் திறவு கோல்கள் அவனிடமே உள்ளன. மேலும் அல்லாஹ்வின் அடையாளங்களை மறுப்பவர்கள் இழப்பிற்குரியவர்களே!  ரு6 
நீர் கூறுவீராக: அறிவற்றவர்களே! அல்லாஹ் அல்லாதவற்றை நான் வணங்க வேண்டுமென்று நீங்கள் எனக்குக் கட்டளையிடுகின்றீர்களா? 
நிச்சயமாக உமக்கும், உமக்கு முன்னுள்ளவர்(களான நபிமார்)களுக்கும் வஹி அறிவிக்கப்பட்டது; அதாவது நீர் (இறைவனுக்கு) இணை வைத்தால், நிச்சயமாக உமது செயல் வீணாகி விடும். நிச்சயமாக நீர் இழப்பிற்குரியோரைச் சேர்ந்தவராகி விடுவீர். 
(எனவே நீர் அவ்வாறு செய்யாதிருப்பீராக) மாறாக, அல்லாஹ்வை வணங்கி, நன்றி செலுத்துபவர்களைச் சேர்ந்தவராகி விடுவீராக. 
அவர்கள் அல்லாஹ்வை அவனது மதிப்பிற்கேற்றவாறு மதிப்பதில்லை. தீர்ப்பு நாளில் பூமி முழுவதும் அவனது அதிகாரத்திற்குட்பட்டதாகிவிடும். வானங்கள் அவனது வலக்கை(யின் வல்லமை)யால் சுருட்டப்படும். அவன் தூயவன். அவர்கள் (அவனுக்கு) ஏற்படுத்துகின்ற இணைகளை விட்டும் அவன் மேன்மையானவன். 
எக்காளம் ஊதப்படும். அப்பொழுது அல்லாஹ் (காப்பாற்ற) விரும்பியவரைத் தவிர, வானங்களிலுள்ளவர்களும், பூமியிலுள்ளவர்களும் மயக்கமடைந்து (வீழ்ந்து) விடுவர். பிறகு மறுமுறை எக்காளம் ஊதப்படும். உடனே அவர்கள் (தங்கள் முடிவை) எதிர்பார்த்தவாறு நின்று கொண்டு இருப்பர். 
பூமி, தன் இறைவனது ஒளியினால் ஒளி வீசும். (வேத) நூல் (அவர்கள் முன் திறந்து) வைக்கப்படும். நபிமார்களும், சாட்சிகளும் கொண்டு வரப்படுவர். அவர்களுக்கிடையே நியாயமான தீர்ப்பு வழங்கப்படும். அவர்களுக்கு அநீதி இழைக்கப்பட மாட்டாது.
ஒவ்வொருவருக்கும் அவர்கள் ஆற்றிய செயலுக்காக முழுமையான கூலி வழங்கப்படும். அவர்கள் செய்தவற்றை அவன் நன்கு அறிபவனாவான். 
நிராகரிப்பவர்கள் கூட்டங்கூட்டமாக நரகத்திற்கு விரட்டப்படுவார்கள். அவர்கள் அதனை வந்தடையும் போது, அதன் வாயில்கள் திறக்கப்படும். அதன் காவலர்கள் அவர்களிடம், உங்களிலிருந்தே (தோன்றிய) தூதர்கள் உங்களிடம் வந்து, உங்கள் இறைவனது வசனங்களை அவர்கள் உங்களுக்கு ஓதிக் காட்டவில்லையா? உங்களுடைய இந்த நாளின் சந்திப்பு பற்றி உங்களை அவர்கள் எச்சரிக்கவில்லையா என்று கூறுவார்கள். இதற்கு அவர்கள், ஆம் ; (அவர்கள் வந்து எச்சரித்தனர்). ஆனால் நிராகரிப்பவர்களுக்கு எதிராக தண்டனையைப் பற்றிய முன்னறிவிப்பு நிறைவேறியே தீர வேண்டியதிருந்தது என்று சொல்வார்கள். 
(அப்போது) அவர்களிடம் நீங்கள் நரகத்தில் நெடுங்காலம் தங்கியிருக்க வேண்டிய நிலையில் அதன் வாயில்களில் நுழையுங்கள். கர்வங்கொண்டவர்களின் இருப்பிடம் மிகத் தீயதேயாகும் என்று கூறப்படும். 
தங்கள் இறைவனுக்கு அஞ்சியவர்கள் கூட்டங்கூட்டமாக சுவர்க்கத்திற்கு அழைத்துக் கொண்டு வரப்படுவார்கள். அவர்கள் அதனை அடையும் போது, அதன் வாயில்கள் திறக்கப்படும். மேலும் அதன் காவலர்கள் அவர்களிடம், உங்களுக்குச் சாந்தி உண்டாவதாக! நீங்கள் மகிழ்ச்சியாக இருங்கள். இதில் நுழைந்து என்றென்றும் வாழ்ந்து வாருங்கள் என்பார்கள். 
இதற்கு அவர்கள், தனது வாக்குறுதியினை எங்களுக்கு நிறைவேற்றி, இந்த இடத்திற்கு எங்களை வாரிசாக ஆக்கிய அல்லாஹ்வுக்கே எல்லாப் புகழும். சுவர்க்கத்தில் நாங்கள் விரும்பும் இடங்களில் நாங்கள் இருந்து வருவோம் என்பார்கள். எனவே (நன்றாகச்) செயலாற்றியவர்களின் நற்பலன் எத்துணை சிறந்தது! 
நீர் வானவர்களை, அந்த அரியணையைச் சூழ்ந்து நின்று தங்கள் இறைவனைப் புகழ்ந்து, (அவனது) தூய்மையினை எடுத்துரைத்துக் கொண்டிருப்பதைக் காண்பீர். மேலும் அவர்களுக்கிடையே நேர்மையுடன் தீர்ப்பு வழங்கப்படும். எல்லா உலகங்களுக்கும்  இறைவனாகிய அல்லாஹ்வுக்கே எல்லாப் புகழும் எனக் கூறப்படும். ரு8
அளவற்ற அருளாளனும், மேன்மேலும் கருணை காட்டுபவனுமாகிய அல்லாஹ்வின் பெயரால் (ஓதுகின்றேன்). 
ஹா மீம் - (இறைவன்) மிகுந்த புகழுக்குரியவன்; மிகுந்த மேன்மைக்குரியவன் (என்பதை இவ்வதிகாரம் விளக்குகிறது). 
இவ்வேதம் வல்லோனும், ஞானமிக்கோனுமாகிய அல்லாஹ்விடமிருந்து இறங்கியுள்ளதாகும். 
அவன் பாவத்தை மன்னிப்பவனும், கழிவிரக்கத்தை ஏற்றுக் கொள்பவனும், தண்டனை வழங்குவதில் கடினமானவனும், பேருதவி செய்பவனுமாவான். அவனைத் தவிர வணக்கத்திற்குரியவன் வேறெவனும் இல்லை. அவனிடமே திரும்பிச் செல்ல வேண்டியதிருக்கிறது. 
நிராகரிப்பவர்களைத் தவிர வேறெவரும் அல்லாஹ்வின் வசனங்கள் குறித்து விவாதிப்பதில்லை. எனவே நாட்டில் அவர்கள் சுற்றித் திரிவது உம்மை ஏமாற்றி விட வேண்டாம். 
இவர்களுக்கு முன்னர் நூஹ்வின் சமுதாயத்தினரும், அவர்களுக்குப் பின்னர் பல்வேறு பிரிவினர்களும் (தங்கள் தூதர்களை) நிராகரித்தனர். ஒவ்வொரு சமுதாயத்தினரும் தங்கள் தூதரைப் பிடிக்க பெருமுயற்சி செய்தனர். பொய்யான வாக்குவாதத்தின் மூலம் உண்மையைப் பொய் என்று நிரூபிப்பதற்காக, அதனைக் கொண்டு அவர்கள் விவாதித்தனர். எனவே நான் அவர்களைப் பிடித்து விட்டேன். என் தண்டனை எவ்வாறு (கடினமானதாக) இருந்தது? 
இவ்வாறான நிராகரிப்பாளர்கள் நரகத்திற்குரியவர்களாவர், என்ற உமது இறைவனின் வாக்கு அவர்களுக்கெதிராக உண்மை ஆயிற்று. 
அரியணையைச் சுமந்து கொண்டிருப்பவர்களும், அதனைச் சூழ்ந்திருப்பவர்களும் தங்கள் இறைவனைப் புகழ்வதுடன், அவனது தூய்மையினை எடுத்துரைக்கின்றனர். அவனிடத்து நம்பிக்கை கொண்டு, நம்பிக்கை கொள்பவர்களுக்காகப் பாவ மன்னிப்புக் கோருகின்றனர். (அவர்கள் இவ்வாறு கூறுகின்றனர்) எங்கள் இறைவா! நீ (உனது) கருணையாலும், அறிவாலும் எல்லாப் பொருள்களையும் சூழ்ந்து நிற்கின்றாய். எனவே, கழிவிரக்கங் கொண்டு, உன் வழியைப் பின்பற்றுபவர்களை மன்னித்து, நரக தண்டனையிலிருந்து அவர்களைக் காப்பாற்றுவாயாக. 
எங்கள் இறைவா! நீ அவர்களையும், அவர்களின் மூதாதையர்கள், அவர்களின் மனைவியர்கள், அவர்களின் குழந்தைகள் ஆகியவர்களுள் நல்லவர்களையும் நீ அவர்களிடம் வாக்குறுதி அளித்துள்ள நிலையான தோட்டங்களில் நுழையச் செய்வாயாக. நிச்சயமாக நீ வல்லமையுள்ளவனும், ஞானமிக்கோனுமாவாய். 
நீ அவர்களைத் தீமைகளிலிருந்து காப்பாற்றுவாயாக. அந்நாளில் எவரை நீ தீமைகளிலிருந்து காப்பாற்றுகின்றாயோ அவருக்கு நிச்சயமாக நீ கருணை காட்டி விட்டாய். இது மாபெரும் வெற்றியாகும். ரு1
நீங்கள் நம்பிக்கை கொள்வதற்காக அழைக்கப்பட்ட போது நீங்கள் நிராகரித்து விட்டீர்கள். நீங்கள் ஒருவருக்கொருவர் கொண்ட மிகுந்த வெறுப்பை விட அல்லாஹ்வின் வெறுப்பு மிகப் பெரிது என நிராகரிப்போருக்கு அறிவிக்கப்படும். 
எங்கள் இறைவா! நீ எங்களை இரண்டு தடவை மரணமடையச் செய்தாய்1. இரண்டு தடவை உயிர் பெறச் செய்தாய். நாங்கள் இப்பொழுது எங்கள் பாவங்களை ஒப்புக் கொள்கின்றோம். எனவே (இத் தண்டனையிலிருந்து) வெளியேற ஏதேனும் வழிவகை உண்டா என்று அவர்கள் கூறுவர்2. 
உங்களது இந்நிலைக்குக் காரணம், அல்லாஹ் ஒருவனே என அறிவிக்கப்பட்ட பொழுது நீங்கள் நிராகரித்தீர்கள். ஆனால் அவனுக்கு இணை வைக்கப்பட்ட பொழுது நீங்கள் நம்பிக்கை கொண்டீர்கள். எனவே (இப்பொழுது) தீர்ப்பு, மேலானவனும், உயர்ந்தவனுமாகிய அல்லாஹ்வுக்கே உரியதாகும். 
அவனே உங்களுக்குத் தன் அடையாளங்களைக் காட்டுகிறான்; வானத்திலிருந்து உங்களுக்காக வாழ்விற்குரியவற்றை இறக்குகின்றான். ஆனால் இறைவனிடம் திரும்புபவர்களே அறிவுரையினைப் பெறுகின்றனர். 
எனவே நிராகரிப்போர்கள் வெறுத்த போதிலும், தங்கள் மார்க்கத்தை முற்றிலும் அவனுக்காக ஆக்கியவர்களாய் அல்லாஹ்வை அழையுங்கள். 
(அவன்) உயர்பதவிகளை உடையவனும், அரியணைக்குரியவனுமாவான். (தன்னைச்) சந்திக்கும் நாளைக் குறித்து எச்சரிப்பதற்காகத் தன் அடியார்களுள் தான் விரும்புபவருக்குத் தன் கட்டளையினால் ஆவியை இறக்குகின்றான். 
அவர்கள் எல்லோரும் இறைவனிடம் வரும் நாளில், அவர்களைப் பற்றி எதுவும் அல்லாஹ்வுக்கு மறைந்ததாக இருக்காது. இந்நாள் ஆட்சி எவனுக்குரியது? (அது) தனித்தவனும், முழுமையான அதிகாரத்தையுடையவனுமாகிய அல்லாஹ்வுக்கே உரியதாகும். 
இந்நாளில் ஒவ்வொரு ஆத்மாவுக்கும் அது சம்பாதித்ததற்காக கூலி கொடுக்கப்படும். இந்நாளில் (எத்தகு) அநீதி(யும்) இல்லை. நிச்சயமாக அல்லாஹ் மிக விரைவில் கணக்கைத் தீர்ப்பவனாவான். 
நீர் அவர்களுக்கு மிக விரைவாக நெருங்கிக் கொண்டிருக்கின்ற நாளைப் பற்றி எச்சரிக்கை செய்வீராக. அப்போது அவர்கள் தங்களது ஆழ்ந்த கவலையை அடக்கிக் கொள்ளும் பெரு முயற்சியி(ன் காரணத்தா)ல் இதயங்கள் அவர்களின் தொண்டைகளை அடைந்து கொண்டிருக்கும். அநீதி இழைப்பவர்களுக்கு நண்பர் எவரும் இருக்க மாட்டார். மேலும் ஏற்றுக் கொள்ளத்தக்க பரிந்துரையாளர் எவரும் இருக்க மாட்டார். 
கண்களின் வஞ்சகத்தையும்4, நெஞ்சங்கள் மறைப்பதையும் அவன் அறிகின்றான்.
மேலும் அல்லாஹ் உண்மையுடன் தீர்ப்பு வழங்குகின்றான். ஆனால் அவர்கள் அல்லாஹ்வையன்றி எவர்களை அழைக்கின்றனரோ அவர்கள் எதனையும் முடிவெடுப்பதில்லை. நிச்சயமாக அல்லாஹ் நன்கு கேட்பவனும், நன்கு பார்ப்பவனுமாவான். ரு2 
பூமியில் அவர்கள் பயணம் செய்வதில்லையா? அவர்களுக்கு முன்னிருந்தவர்களின் முடிவு எவ்வாறு (தீயதாக) ஆயிற்று என்பதனை அவர்கள் பார்த்துக் கொள்ளட்டும். அவர்கள் ஆற்றலிலும், பூமியில் அவர்கள் விட்டுச் சென்ற அறிகுறிகளிலும் இவர்களை விட வல்லவர்களாக இருந்தனர்5. ஆனால் அல்லாஹ் அவர்களது பாவங்களின் காரணமாக அவர்களைப் பிடித்துக் கொண்டான். அல்லாஹ்வி(ன் பிடியி)லிருந்து காப்பாற்றுபவர் எவரும் அவர்களுக்கு இருந்ததில்லை. 
இதற்குக் காரணம், அவர்களிடம் அவர்களின் தூதர்கள் தெளிவான அடையாளங்களுடன் வந்தனர். ஆனால் அவர்கள் நிராகரித்தனர். எனவே அல்லாஹ் அவர்களைப் பிடித்து விட்டான். நிச்சயமாக அவன் வல்லவனும், தண்டனையளிப்பதில் கடினமானவனுமாவான். 
மேலும் மூஸாவை நம் அடையாளங்களுடனும், தெளிவான அத்தாட்சிகளுடனும் அனுப்பினோம். 
ஃபிர்அவ்ன், ஹாமான், ஹாரூன் ஆகியவர்களிடம்6 (அனுப்பினோம்). ஆனால் அவர்கள், (இவர்) பொய் சொல்லக் கூடிய சூனியக்காரன் எனக் கூறினர். 
அவர் எம்மிடமிருந்து உண்மையை அவர்களிடம் கொண்டு வந்த போது,   நம்பிக்கை கொண்டு அவருடன் இருப்போரின் ஆண் மக்களைக் கொன்று, அவர்களின் பெண்களை உயிருடன் விட்டு விடுங்கள் என்று அவர்கள் கூறினர். ஆனால் நிராகரிப்பவர்களின் திட்டம் பயனற்றதாகவே  இருந்தது7. 
ஃபிர்அவ்ன் கூறினான்: என்னை விட்டு விடுங்கள். நான் மூஸாவைக் கொன்று விடுகிறேன் 8. அவர், தம் இறைவனை அழைக்கட்டும். அவர் உங்கள் மார்க்கத்தை மாற்றி விடுவாரோ என்றும், அல்லது குழப்பத்தின் மூலம் நாட்டை வெற்றி கொண்டு விடுவாரோ என்றும் நான் அஞ்சுகிறேன். 
மூஸா கூறினார்: கேள்வி, கணக்குக் கேட்கப்படும் நாளில் நம்பிக்கை கொள்ளாத, கர்வங்கொண்ட ஒவ்வொருவரின் தீங்கிலிருந்தும் என் இறைவனும், உங்கள் இறைவனுமாகிய அவனிடம் நான் பாதுகாப்புக் கோருகிறேன். ரு3 
ஃபிர்அவ்னின் சமுதாயத்தினருள் நம்பிக்கை கொண்டு, அந்நம்பிக்கையை மறைத்து வைத்திருந்த ஒரு மனிதர் கூறினார்: என் இறைவன் அல்லாஹ் என்று கூறுகின்ற ஒரே காரணத்திற்காக நீங்கள் ஒரு மனிதரைக் கொலை செய்யப் போகின்றீர்களா? மேலும் அவர் உங்கள் இறைவனிடமிருந்து உங்களிடம் தெளிவான சான்றுகளையும் கொண்டு வந்துள்ளார். அவர் பொய்யராக இருந்தால், அவரது பொய்யினால் விளையும் தீங்கு அவரையே சேரும். ஆனால் அவர் உண்மையாளராயின், அவர் உங்களுக்கு முன்னறிவித்தவைகளுள் சில தண்டனைகள் உங்களுக்கும் நேரும். நிச்சயமாக வரம்புகளை மீறுபவனுக்கும், பெரும் பொய்யனுக்கும் அல்லாஹ் நேர்வழி காட்ட மாட்டான். 
என் சமுதாயத்தினரே! இந்நாட்டில் அதிகாரமுள்ளவர்களாக இருக்கின்ற அளவுக்கு ஆட்சி இன்று உங்களிடம் உள்ளது. ஆனால் அல்லாஹ்வின் தண்டனை நம்மிடம் வந்தால், அதற்கெதிராக நமக்கு எவன் உதவி செய்வான்? ஃபிர்அவ்ன் கூறினான்: நான் (சரி என்று) காண்பதையே உங்களுக்குத் தெரிவித்து, நேர்மையான வழியையே நான் உங்களுக்குக் காட்டுகின்றேன்.
நம்பிக்கை கொண்டிருந்தவர் கூறினார்: என் சமுதாயத்தினரே! (முற்காலத்திலுள்ள) மக்களுக்கு வந்தது போன்ற (தண்டனையின்) நாள் உங்களுக்கு வருவது குறித்து நான் அஞ்சுகிறேன். 
நூஹ்வின் சமுதாயத்தினர் மற்றும் ஆது, ஸமூது, அவர்களுக்குப் பின்னுள்ளவர்கள் ஆகியவர்களுக்கு ஏற்பட்ட நிலை போல் (அந்நாள் இருக்கும்). அல்லாஹ் தன் அடியார்களுக்கு அநீதி இழைக்க நாடுவதில்லை. 
என் சமுதாயத்தினரே! (உதவிக்காக அழுது) ஒருவரையொருவர் அழைக்கும் நாளைக் குறித்தும் நான் உங்களுக்காகப் பயப்படுகின்றேன். 
நீங்கள் புறங்காட்டி விரைந்தோடும் அந்நாளில் அல்லாஹ்வுக்கெதிராகக் காப்பாற்றுபவர் எவரும் உங்களுக்கு இருக்க மாட்டார். வழிகேட்டில் செல்ல அல்லாஹ்வால் விடப்பட்டவனுக்கு வழிகாட்டுபவர் எவரும் இல்லை. 
இதற்கு முன்னர் யூஸுஃப் தெளிவான சான்றுகளுடன் உங்களிடம் வந்தார். ஆனால் அவர் உங்களிடம் கொண்டு வந்தது குறித்து நீங்கள் ஐயப்பாட்டிலேயே இருந்தீர்கள். அவர் மரணமடைந்த போது, அவருக்குப் பின்னர் எந்தத் தூதரையும் அல்லாஹ் ஒருபோதும் அனுப்ப மாட்டான் என்று நீங்கள் கூறினீர்கள்9. இவ்வாறே அல்லாஹ், வரம்பு மீறுபவர்களாகவும், ஐயம் கொள்பவர்களாகவும் இருப்பவர்களை வழி தவறியவர்கள் என்று (முடிவு எடுத்துக்) கொள்கிறான். 
(வழி தவறியவர்களாகிய) அவர்கள் அல்லாஹ்வின் வசனங்கள் தொடர்பாக (அல்லாஹ்விடமிருந்து) தங்களிடம் வந்த எந்தச் சான்றுமின்றி வாக்குவாதம் செய்கின்றனர். இது அல்லாஹ்விடத்தும், நம்பிக்கை கொண்டிருப்பவர்களிடத்தும் மிக வெறுக்கத்தக்கதாகும். இவ்வாறே ஆணவமும், கர்வமும் கொண்ட ஒவ்வொரு உள்ளத்திலும் அல்லாஹ் முத்திரையிடுகின்றான். 
ஃபிர்அவ்ன் கூறினான்: ஹாமானே! நான் (வானத்திற்குச் செல்லும்) வழிகளை அடைவதற்கு நீ எனக்காக ஓர் உயரமான கோபுரத்தை எழுப்பு. 
வானங்களை அடையும் வழிகள் மூலமாக நான் மூஸாவின் இறைவனைத் தெரிந்து கொள்வேன். நிச்சயமாக நான் அவரைப்  பொய்யரென்றே கருதுகின்றேன். இவ்வாறு ஃபிர்அவ்னின் பார்வையில் அவனது தீய செயல் அழகு வாய்ந்ததாக்கிக் காட்டப்பட்டு, (நேரான) வழியிலிருந்து அவன் தடுக்கப்பட்டான். ஃபிர்அவ்னின் திட்டம் அழிவிலேயே முடிவுற்றது. ரு4 
நம்பிக்கை கொண்டிருந்தவர் கூறினார்: என் சமுதாயத்தினரே! நீங்கள் என்னைப் பின்பற்றுங்கள். நான் உங்களுக்கு நேர்மையான வழியைக் காட்டுகின்றேன். 
என் சமுதாயத்தினரே! இவ்வுலக வாழ்க்கை, தற்காலிகமான பயனைக் கொண்டதேயாகும். நிச்சயமாக மறுமை வாழ்க்கையே நிலையான தங்குமிடமாகும்.
எவர் தீமை செய்கிறாரோ அவருக்கு, அதற்கேற்றவாறே கூலி கிடைக்கும். எவர் நற்செயல் செய்வாரோ, அவர் ஆணாகட்டும், பெண்ணாகட்டும், அவர் நம்பிக்கையாளராக இருப்பின் அவர் சுவர்க்கத்தில் நுழைவார்கள். அதில் அவருக்கு (வேண்டியதெல்லாம்) அளவின்றி வழங்கப்படும். 
என் சமுதாயத்தினரே! நான் உங்களை ஈடேற்றத்தின்பால் அழைக்கின்றேன். நீங்கள் என்னை நரகத்தின்பால் அழைக்கின்றீர்கள்! (என்ன விநோதம் பாருங்கள்). 
நான் அல்லாஹ்வை நிராகரித்து, எனக்குத் தெரியாததை நான் அவனுக்கு இணை வைக்க வேண்டுமென்று நீங்கள் என்னை அழைக்கின்றீர்கள். அதே வேளையில் நான் உங்களை வல்லமையுள்ளவனும், மிக்க மன்னிப்பவனுமாகிய (இறை)வன்பால் அழைக்கின்றேன். 
நிச்சயமாக நீங்கள் என்னை எதன்பால் அழைக்கின்றீர்களோ அதற்கு, இவ்வுலகிலோ, மறு உலகிலோ அழைக்கப்படுவதற்கான எத்தகுதியும் இல்லை. நிச்சயமாக நாம் அல்லாஹ்விடமே திரும்பிச் செல்ல வேண்டியுள்ளது. வரம்பு மீறுபவர்கள் நரகத்திற்குரியவர்களாவர். 
எனவே நான் உங்களுக்குக் கூறுவதை நீங்கள் விரைவில் நினைத்துப் பார்ப்பீர்கள். நான் என் விவகாரத்தை அல்லாஹ்விடம் ஒப்படைக்கின்றேன். நிச்சயமாக அல்லாஹ் (தன்) அடியார்களை கவனித்துப் பார்ப்பவனாக இருக்கிறான். 
ஆகவே அல்லாஹ் (நம்பிக்கை கொண்டிருந்த) அவரை, (நிராகரிப்பவர்களாகிய) அவர்கள் தீட்டிய திட்டங்களின் தீமைகளிலிருந்து காப்பாற்றினான். மேலும் ஃபிர்அவ்னைச் சேர்ந்தவர்களைக் கடுமையான தண்டனை சூழ்ந்து கொண்டது. 
அதாவது பகலிலும், இரவிலும் நெருப்பின் முன் அவர்கள் கொண்டு வரப்படுவர். குறிப்பிட்ட நேரம் வரும் நாளில் ஃபிர்அவ்னைச் சேர்ந்தவர்களைக் கடினமான தண்டனைக்குள் நுழையச் செய்யுங்கள் (என்று வானவர்களிடம் கூறப்படும்). 
அவர்கள் நெருப்பில் ஒருவருக்கொருவர் வாக்குவாதம் செய்யும் போது, பலவீனமானவர்கள் பெருமை பாராட்டியவர்களிடம், நிச்சயமாக நாங்கள் உங்களைப் பின்பற்றுபவர்களாக இருந்தோம்; ஆகவே உங்களால் எங்களை நெருப்பின் (தண்டனையின்) ஏதேனும் ஒரு பகுதியிலிருந்து காப்பாற்ற இயலுமா எனக் கூறுவர். 
பெருமையடித்தவர்கள் (இப்பொழுது) நாமெல்லாரும் இதில் இருக்கின்றோம். அல்லாஹ் ஏற்கனவே (தன்) அடியார்களுக்கிடையே தீர்ப்பளித்து விட்டான் என்பார்கள். 
நெருப்பிலுள்ளவர்கள் நரகத்தின் காவலர்களிடம், உங்கள் இறைவன் ஒரு நாளிற்காவது தண்டனையை எங்களுக்கு எளிதாக்குமாறு நீங்கள் அவனிடம் வேண்டுங்கள் என்று கூறுவார்கள்.
(அப்போது) உங்கள் தூதர்கள் தெளிவான அடையாளங்களுடன் உங்களிடம் வரவில்லையா என்று அவர்கள் கூறுவர். இதற்கு அவர்கள் ஆம் (வந்தனர்) என்பர். அவ்வாறாயின் நீங்கள் வேண்டிக் கொண்டே இருங்கள் என்று (நரகத்தின் காவலர்களாகிய) அவர்கள் பதிலளிப்பர். ஆனால் நிராகரிப்பாளர்களின் வேண்டுதல் பயனற்றதாக இருக்கும். ரு5 
இவ்வுலக வாழ்க்கையிலும், சாட்சிகள் எழுந்து நிற்கும் நாளிலும் நிச்சயமாக நாம் தூதர்களுக்கும், நம்பிக்கை கொண்டவர்களுக்கும் உதவி செய்வோம். 
அநீதி இழைத்தவர்களின் சாக்குப் போக்குகள் அந்நாளில் அவர்களுக்குப் பயனளிக்காது. அவர்களுக்குச் சாபம் ஏற்படும். தீய தங்குமிடமும் அவர்களுக்கு உண்டு. 
நிச்சயமாக நாம் மூஸாவுக்கு நேர்வழியினை வழங்கினோம். மேலும் (தவ்ராத்) வேதத்திற்கு இஸ்ராயிலின் மக்களை வாரிசாக்கி வைத்தோம். 
அ(வ் வேதமான)து அறிவுடையோர்க்கு வழிகாட்டியும், நல்லுபதேசமும் ஆகும். 
எனவே நீர் பொறுமையுடன் இருப்பீராக; நிச்சயமாக அல்லாஹ்வின் வாக்குறுதி உண்மையானது. (உமது இறைவனிடம்) மக்கள் செய்த உமது பாவங்களுக்கு, அவர்களுக்காகப் பாதுகாப்புத் தேடுவீராக. மேலும் மாலையிலும், காலையிலும் உமது இறைவனைப் புகழ்வதுடன் (அவனது) தூய்மையினை எடுத்துரைப்பீராக. 
அல்லாஹ்வின் வசனங்கள் தொடர்பாகத் தங்களிடம் (அவனிடமிருந்து) வந்த எந்தச் சான்றுமின்றி வாக்குவாதம் செய்பவர்களின் நெஞ்சங்களில் தற்பெருமை (க்குரிய போலி உணர்வு) தான் உள்ளது. அதனை அவர்கள் ஒருபோதும் அடையப் போவதில்லை. எனவே நீர் அல்லாஹ்விடம் அடைக்கலம் தேடுவீராக. நிச்சயமாக அவன் நன்கு கேட்பவனும், நன்கு பார்ப்பவனுமாவான். 
வானங்களையும், பூமியையும் படைத்தல், மனித இனத்தைப் படைப்பதை விட மிகப் பெரிதாகும். ஆனால் பெரும்பாலும் மக்கள் அறிவதில்லை. 
குருடனும், பார்வையுடையவரும் ஒப்பாக மாட்டார்கள். நம்பிக்கை கொண்டு, அதற்கேற்ப நற்செயல்கள் செய்பவர்கள், தீமை செய்பவர்களுக்கு ஒப்பாக மாட்டார்கள். நீங்கள் அறவே அறிவுரை பெறுவதில்லை. 
(அழிவிற்குரிய) அந்த நேரம் வந்தே தீரும். அதில் ஐயத்திற்கு இடம் இல்லை. ஆனால் பெரும்பாலும் மக்கள் நம்பிக்கை கொள்வதில்லை.
உங்கள் இறைவன் கூறுகின்றான்: நீங்கள் என்னிடம் வேண்டுங்கள்; நான் உங்கள் வேண்டுதலுக்குப் பதிலளிப்பேன். ஆனால் என்னை வணங்காமல், கர்வம் கொண்டிருப்பவர்கள் நிச்சயமாக இழிவடைந்தவர்களாக நரகத்தில் நுழைவார்கள். ரு6 
அல்லாஹ்வே உங்களுக்கு இரவை, நீங்கள் அதில் ஓய்வெடுத்துக் கொள்வதற்காகவும், பகலைப் பார்ப்பதற்காகவும் ஆக்கினான். நிச்சயமாக அல்லாஹ் மக்களுக்குப் பேரருள் செய்பவனாவான். ஆனால் பெரும்பாலும் மக்கள் நன்றி செலுத்துவதில்லை. 
இத்தகையவனே உங்கள் இறைவனும், எல்லாவற்றையும் படைப்பவனுமாகிய அல்லாஹ். அவனையன்றி வணக்கத்திற்குரியவன் எவனும் இல்லை. எனவே நீங்கள் எங்கே திருப்பப்படுகின்றீர்கள்? 
அல்லாஹ்வின் வசனங்களைப் பிடிவாதமாக மறுப்பவர்கள் இவ்வாறே திருப்பப்படுகின்றனர். 
அல்லாஹ்வே உங்களுக்காகப் பூமியைத் தங்குமிடமாகவும், வானத்தை ஒரு விதானமாகவும் படைத்து, உங்களை வடிவமைத்தான்: பின்னர் உங்கள் உருவங்களை அழகாக அமைத்தான்; மேலும் வாழ்விற்குரிய மிகச்சிறந்த பொருள்களை உங்களுக்கு வழங்கினான். இத்தகையவனே உங்கள் இறைவனாகிய அல்லாஹ். எனவே எல்லா உலகங்களுக்கும் இறைவனாகிய அல்லாஹ் அருளுக்குரியவனே! 
அவன் உயிருடன் இருப்பவன் (உயிர் கொடுப்பவன்) ஆவான். அவனையன்றி வணக்கத்திற்குரியவன் எவனும் இல்லை. எனவே நீங்கள் இறை வணக்கத்தை முழுமையாக அவனுக்கே ஆக்கியவர்களாக, அவனிடமே வேண்டிக் கொண்டிருங்கள். எல்லா உலகங்களுக்கும் இறைவனாகிய அல்லாஹ்வுக்கே எல்லாப் புகழும். 
நீர் கூறுவீராக: என் இறைவனிடமிருந்து தெளிவான சான்றுகள் என்னிடம் வந்திருக்கின்றன. எனவே, அல்லாஹ்வையன்றி நீங்கள் அழைப்பவற்றை நான் வணங்கக் கூடாதென்று தடை செய்யப்பட்டுள்ளேன். அனைத்து உலகங்களின் இறைவனுக்கே நான் கட்டுப்பட்டு நடக்க வேண்டுமென்றும் நான் கட்டளையிடப்பட்டுள்ளேன். 
அவனே உங்களை மண்ணிலிருந்தும், பின்னர் விந்துத் துளியிலிருந்தும், அதன் பின்னர் இரத்தக் கட்டியிலிருந்தும் படைத்தான். பின்னர் அவன் உங்களை ஒரு குழந்தையாக வெளிப்படுத்துகின்றான். பின்னர் இதன் விளைவாக நீங்கள் உங்கள் வாலிபத்தை அடைகிறீர்கள். பின்னர் இதன் விளைவாக நீங்கள் உங்கள் முதுமையை அடைகிறீர்கள். மேலும் உங்களுள் ஒரு சிலரின் உயிர் இ(வ் வயதை அடைவ)தற்கு முன் (அதாவது முதுமைக்கு முன்) கைப்பற்றப்படுகிறது. நீங்கள் குறிப்பிட்ட கால அளவை அடைவதற்காகவும், நீங்கள் சிந்திப்பதற்காகவுமே இவ்வாறு செய்கிறான். 
உயிரளிப்பவனும், மரணிக்கச் செய்பவனும் அவனே. எனவே அவன் ஒன்று குறித்து முடிவெடுத்தால் அதற்கு அவன் ஆகுக என்றே கூறுகின்றான். அது ஆக ஆரம்பித்து விடுகிறது. ரு7 
அல்லாஹ்வின் அடையாளங்கள் குறித்து வாக்குவாதம் செய்பவர்களை நீர் பார்க்கவில்லையா? அவர்கள் எங்குத்  திருப்பப்படுகின்றனர்?
(வாக்குவாதம் செய்யும்) அவர்கள் வேதத்தையும், நாம் எம் தூதர்கள் மூலமாக அனுப்பி வைத்ததனையும் பொய்யாக்குகின்றனர். எனவே அவர்கள் (தங்கள் முடிவை) விரைவில் தெரிந்து கொள்வார்கள். 
அவர்களது கழுத்துக்களைச் சுற்றி இரும்புச் சங்கிலிகளும், விலங்குகளும் இருக்கும். அவர்கள் இழுக்கப்படுவர். 
(அவர்கள் அவற்றுடன்) கொதிக்கும் நீரில் (இழுத்துச் செல்லப்படுவர்). பின்னர் அவர்கள் நரகத்தில் எரிக்கப்படுவர். 
பின்னர் நீங்கள் (அல்லாஹ்வுக்கு) இணை வைத்து வந்தவர்கள் எங்கே என அவர்களிடம் கூறப்படும். 
அல்லாஹ்வைத் தவிர. அதற்கு அவர்கள் கூறுவார்கள்: அவர்கள் எங்களை விட்டு மறைந்து போய் விட்டனர்; (பின்னர் கூறுவர்) அவ்வாறன்று; மாறாக நாங்கள் இதற்கு முன்னர் எதனையும் அழைத்ததில்லை. இவ்வாறு அல்லாஹ் நிராகரிப்பவர்களை வழி தவறச் செய்கின்றான். 
எதற்கெனில், நீங்கள் பூமியில் நியாயமின்றி மகிழ்ச்சியில் திளைத்தீர்கள். மேலும் நீங்கள் வீணாக உணர்ச்சி வசப்பட்டீர்கள். 
நீங்கள் நரகத்தில் நெடுங்காலம் இருப்பதற்காக அதன் வாயில்களில் நுழையுங்கள். கர்வம் கொண்டவர்களின் இருப்பிடம் மிகவும் கெட்டதாகும். 
எனவே நீர் பொறுமை கொள்வீராக. நிச்சயமாக அல்லாஹ்வின் வாக்குறுதி நிறைவேறியே தீரும். நாம் அவர்களிடம் வாக்களித்தவற்றின் ஒரு பகுதியை நாம் உமக்குக் காட்டினாலும் சரியே அல்லது (எம் வாக்குறுதி நிறைவேறுவதற்கு முன்னர்) நாம் உம்மை மரணமடையச் செய்தாலும் சரியே, (எவ்வாறிருப்பினும்) எம்மிடமே அவர்கள் திரும்பக் கொண்டு வரப்படுவார்கள். 
நிச்சயமாக நாம் உமக்கு முன்னர் பல தூதர்களை அனுப்பினோம். அவர்களுள் சிலரைப் பற்றி நாம் உமக்குக் கூறியுள்ளோம். நாம் உமக்குக் கூறாதவர்களும் அவர்களுள் சிலர் உள்ளனர். அல்லாஹ்வின் அனுமதியின்றி எந்தத் தூதராலும், எந்த அடையாளத்தையும் கொண்டு வர இயலாது. ஆனால் அல்லாஹ்வின் கட்டளை வரும் பொழுது உண்மைக்கேற்ப தீர்ப்பளிக்கப்படுகிறது. (உண்மையைப்) பொய்யாக்குபவர்கள் அங்கு இழப்பிற்கு ஆளாகி விடுகின்றனர். ரு8 
அல்லாஹ்வே கால்நடைகளை உங்களுக்காக, நீங்கள் அவற்றுள் சிலவற்றின் மீது சவாரி செய்யப் படைத்தான். மேலும் சிலவற்றி(ன் இறைச்சியி)னை நீங்கள் உண்கிறீர்கள்.
அவற்றுள் உங்களுக்கே இன்னும் பல பயன்கள் இருக்கின்றன. அவற்றின் மூலம் நீங்கள் உங்கள் உள்ளங்களிலுள்ள தேவையை நிறைவேற்றிக் கொள்வதற்காகவும் (அவன் அவற்றைப் படைத்தான்). அவற்றின் மீதும், கப்பல்களிலும் நீங்கள் சுமக்கப்படுகின்றீர்கள். 
மேலும் அவன் தன் அடையாளங்களை உங்களுக்குக் காட்டுகின்றான். எனவே அல்லாஹ்வின் அடையாளங்களுள் எதனை நீங்கள் மறுப்பீர்கள்? 
அவர்கள் பூமியில் பயணம் செய்து, அவர்களுக்கு முன்னிருந்தவர்களின் முடிவு எவ்வாறாயிற்று என்பதனை அவர்கள் பார்த்ததில்லையா? அவர்கள் இவர்களை விட மிகுதியானவர்களாகவும், ஆற்றல் மற்றும் பூமியில் (அவர்கள் விட்டுச் சென்ற) தடயங்கள் ஆகியவற்றில் வல்லவர்களாகவும் இருந்தனர். ஆனால் அவர்கள் சம்பாதித்ததொன்றும் அவர்களுக்குப் பயனளிக்கவில்லை. 
அவர்களின் தூதர்கள் தெளிவான அடையாளங்களுடன் அவர்களிடம் வந்த போது, தங்களிடமிருந்த மிகக் குறைந்த அறிவைக் கொண்டு அவர்கள் பேருவகை அடைந்தனர். அவர்கள் ஏளனம் செய்து கொண்டிருந்த (தண்டனையான)து அவர்களைச் சூழ்ந்து கொண்டது. 
அவர்கள் எம் தண்டனையைக் கண்ட போது, நாங்கள் அல்லாஹ் ஒருவனிடம் நம்பிக்கை கொள்கிறோம் என்றும், அவனுக்கு நாங்கள் இணை வைத்து வந்ததையெல்லாம் மறுக்கின்றோம் என்றும் அவர்கள் கூறினர். 
ஆனால் அவர்கள் எமது தண்டனையைக் கண்ட போது, அவர்களின் நம்பிக்கை அவர்களுக்கு எந்தப் பயனையும் அளிக்கவில்லை. இதுவே அல்லாஹ்வின் அடியார்கள் தொடர்பாக எப்போதும் நிகழ்ந்து வருகின்ற அவனது நியதியாகும். நிராகரிப்பாளர்கள் அந்நேரத்தில் நஷ்டத்திற்காளாகி விட்டனர். ரு9
அளவற்ற அருளாளனும், மேன்மேலும் கருணை காட்டுபவனுமாகிய அல்லாஹ்வின் பெயரால் (ஓதுகின்றேன்). 
ஹா, மீம், மிகுந்த புகழுக்குரியவன்; மிகுந்த மேன்மைக்குரியவன் (எனும் இறைப் பண்புகள் இவ்வதிகாரத்தில் விளக்கப்பட்டுள்ளன). 
(இந்தக் குர்ஆன்) அளவற்ற அருளாளனும், மேன்மேலும் கருணை காட்டுபவனுமாகிய (இறை) வனிடமிருந்து இறக்கப்பட்டதாகும். 
இது தன் வசனங்களைத் தெளிவாக விளக்கியுள்ள ஒரு வேதமாகும். இது மிகுதியாக ஓதப்படும். (மேலும் இதன் மொழி) கருத்துகளை மிகத்தெளிவாக தானே விளக்கக் கூடியதாகும். (ஆனால் இவ்வேதம் ஆத்மீக) அறிவுடைய மக்களுக்கே பயனளிக்கும். 
இது (நல்லவர்களுக்கு) நற்செய்தியை முன்னறிவிக்கக் கூடியதும், (தீயவர்களை) எச்சரிக்கை செய்யக்கூடியதுமாகும். ஆனால் அவர்களுள் பெரும்பாலார் புறக்கணித்து விட்டனர். அவர்கள் செவியேற்பதுமில்லை. 
அவர்கள் கூறுகின்றனர்: நீங்கள் எங்களை எதன்பால் அழைக்கின்றீர்களோ அதனை ஏற்றுக் கொள்வதிலிருந்து எங்கள் உள்ளங்கள் திரையினுள் உள்ளன. எங்கள் காதுகளில் செவிடு இருக்கிறது. எங்களுக்கும், உமக்குமிடையில் ஒரு திரையுள்ளது. எனவே நீர் உமது பணியைச் செய்யும்; நாங்கள் எங்கள் பணியைச் செய்து கொண்டிருக்கிறோம். 
நீர் கூறுவீராக: நான் உங்களைப் போன்ற மனிதனே. உங்கள் வணக்கத்திற்குரியவன் ஒரே இறைவனேயாவான் என்று எனக்கு இறையறிவிப்பின் மூலம் அறிவிக்கப்படுகிறது. எனவே நீங்கள் அவனிடம் (செல்லும்) நேரான பாதையைக் கைக் கொண்டு, அவனிடம் பாவமன்னிப்புக் கோருங்கள். இணை வைப்பவர்களுக்குத் தண்டனை விதிக்கப்பட்டு உள்ளது. 
(இணை வைப்பவர்களாகிய) அவர்கள் ஸக்காத்து கொடுப்பதுமில்லை; அவர்கள் மறுமையை மறுப்போருமாவார். 
நிச்சயமாக நம்பிக்கை கொண்டு, நற்செயல்கள் ஆற்றுபவர்களுக்கு என்றும் முடிவடையாத நற்பலன் உண்டு. ரு1 
நீர் கூறுவீராக: பூமியை இரண்டு கால கட்டங்களில் படைத்த இறைவனை நீங்கள் மறுத்து, அவனுக்கு இணைகளை ஏற்படுத்துகின்றீர்களா? அவனே எல்லா உலகங்களுக்கும் இறைவனாவான்.
அவன் அதன் (பூமியின்) மேற்பரப்பில் உறுதிவாய்ந்த மலைகளை அமைத்துள்ளான். மேலும் (அதற்கு வேண்டிய) வளத்தை வழங்கியுள்ளான். மேலும் அதில் (வாழ்பவர்களுக்கு) தேவையான உணவு வகைகளை நான்கு கால கட்டங்களில் சரியாக வரையறுத்துள்ளான்1. கேட்போர் எல்லோருக்கும் ஒன்று போல் (கிடைக்கும் படி) ஆக்கியுள்ளான்2. 
பின்னர் அவன் வானத்தின் பக்கம் திரும்பினான். அப்பொழுது அது புகை மண்டலமாக இருந்தது. அவன் அதனிடமும், பூமியிடமும், நீங்கள் இருவரும் விருப்புடனோ, வெறுப்புடனோ வருக என்றான். அவ்விரண்டும், நாங்கள் விருப்பத்துடன் வருகின்றோம் என்றன. 
எனவே அவன் அவற்றை இரண்டு காலகட்டங்களில், ஏழு வானங்களாக முழுமைப்படுத்தி, ஒவ்வொரு வானத்திற்கும் அதன் பணியை அறிவித்தான். நாம் கீழ் வானத்தை (வெளிச்சத்திற்காகவும்) பாதுகாப்பிற்காகவும் விளக்குகளைக் கொண்டு அழகுபடுத்தினோம். இது வல்லமையுள்ள நன்கு அறிபவனாகிய (இறை)வனின் சட்டமாகும். 
ஆனால் அவர்கள் புறக்கணித்து விட்டால், ஆது, ஸமூது (ஆகிய சமுதாயங்களு)க்குக் கிடைத்த தண்டனையைப் போன்ற அழிவிற்குள்ளாக்கும் தண்டனையைப் பற்றி நான் உங்களுக்கு எச்சரிக்கை செய்து விட்டேன் என்று நீர் கூறுவீராக. 
(அவர்களின்) தூதர்கள், நீங்கள் அல்லாஹ்வைத் தவிர வேறெதனையும் வணங்காதீர்கள் என்று (கூறியவாறு) அவர்களுக்கு முன்னாலிருந்தும், அவர்களுக்கப் பின்னாலிருந்தும் அவர்களிடம் வந்தனர். அப்போது அவர்கள், எங்கள் இறைவன் விரும்பியிருந்தால், நிச்சயமாக அவன் வானவர்களை இறக்கியிருப்பான்; எனவே நீங்கள் எதனுடன் அனுப்பப்பட்டுள்ளீர்களோ அதனை நாங்கள் மறுக்கின்றோம் என்றனர். 
அது சமுதாயத்தினர் எந்த நியாயமுமின்றிப் பூமியில் ஆணவத்துடன் நடந்து கொண்டு, ஆற்றலில் எங்களை விட மிகவும் வல்லவர் எவர் எனக் கூறினர். அவர்களைப் படைத்த அல்லாஹ், ஆற்றலில் அவர்களை விட மிகவும் வல்லமையுள்ளவன் என்பதனை அவர்கள் கண்டதில்லையா? அவர்கள் எம் வசனங்களைத் தொடர்ந்து மறுத்து வந்தனர். 
எனவே நாம் அவர்களை இவ்வுலக வாழ்க்கையில் இழிவிற்குரிய தண்டனையைச் சுவைக்கச் செய்வதற்காகக் கெட்ட சகுனத்தைக் கொண்ட நாட்களில் நாம் அவர்கள் மீது கொடிய புயற்காற்றை அனுப்பினோம். நிச்சயமாக மறுமையின் தண்டனையோ இதனை விட மிகவும் இழிவுபடுத்தக் கூடியதாகும். (அங்கு) அவர்கள் எவ்விதத்திலும் உதவி செய்யப்படமாட்டார்கள். 
மேலும் நாம் ஸமூது சமுதாயத்தினருக்கு நேர்வழியினைக் காட்டினோம். ஆனால் அவர்கள் நேர்வழியை விட குருட்டுத்தனத்தை மிக விரும்பினார்கள். எனவே அவர்கள் சம்பாதித்துக் கொண்டதற்கு இழிவுபடுத்தும் தண்டனையான ஒரு பேராபத்து அவர்களைப் பற்றிக் கொண்டது. 
நம்பிக்கை கொண்டு, இறையச்சத்துடன் நடந்து கொண்டவர்களை நாம் காப்பாற்றினோம். ரு2 
அல்லாஹ்வின் எதிரிகளை நரகின்பால் கூட்டமாக அழைத்துச் செல்லும் நாளில், அவர்கள் தரவாரியாக நடத்திச் செல்லப்படுவார்கள்.
இறுதியாக, அவர்கள் அதனை அடையும் போது, அவர்கள் செய்து கொண்டிருந்தது குறித்து அவர்களின் காதுகளும், அவர்களின் கண்களும், அவர்களின் தோல்களும் அவர்களுக்கு எதிராக சாட்சி கூறும். 
அவர்கள் தங்களுடைய தோல்களைப் பார்த்து, நீங்கள் ஏன் எங்களுக்கு எதிராகச் சாட்சி கூறினீர்கள்?  எனக் கூறுவர். அவை கூறும்: எல்லாவற்றையும் பேசச் செய்த அல்லாஹ்வே எங்களைப் பேசச் செய்தான். மேலும் அவனே உங்களை முதன்முறை படைத்தான். அவனிடமே நீங்கள் திரும்பக் கொண்டு செல்லப்படுவீர்கள். 
(பாவங்கள் செய்யும் போது) உங்கள் காதுகளும், உங்கள் கண்களும், உங்கள் தோல்களும் உங்களுக்கு எதிராகச் சாட்சி கூறும் என்று நீங்கள் அஞ்சவில்லை. மாறாக, நீங்கள் செய்து கொண்டிருந்தவற்றுள் பெரும்பாலானவற்றை அல்லாஹ் அறிய மாட்டான் என்று நீங்கள் எண்ணினீர்கள்3. 
உங்கள் இறைவனைக் குறித்து நீங்கள் எண்ணிய அந்த எண்ணமே உங்களை அழிவிற்குள்ளாக்கியது. எனவே (இப்பொழுது) நீங்கள் இழப்பிற்குரியோரைச் சேர்ந்தவர்களாகி விட்டீர்கள். 
எனவே அவர்களால் பொறுத்துக் கொள்ள முடியுமாயின், நெருப்பு அவர்களின் இருப்பிடமாகும். அவர்கள், தங்கள் (இறைஞ்சுதல்) கேட்கப்பட வேண்டுமென்று விரும்பினாலும், அவர்கள் கேட்கப்பட மாட்டார்கள். 
இவர்களுக்கு முன்னுள்ளவற்றையும், இவர்களுக்குப் பின்னுள்ளவற்றையும் (அதாவது இவர்களின் செயல்களை) இவர்களுக்கு அழகு வாய்ந்தவையாக்கிக் காட்டும் தோழர்களை இவர்களுக்கு நாம் ஏற்படுத்தியுள்ளோம். மேலும் இவர்களுக்கு முன் சென்ற பெரியவர்கள், பொதுமக்கள் ஆகியோரின் சமுதாயத்திற்கு எதிராக வழங்கப்பட்ட அதே தீர்ப்பு இவர்களுக்கு எதிராகவும் வழங்கப்பட்டது. (அதாவது) நிச்சயமாக அவர்கள் இழப்பிற்குரியோராவர். ரு3 
மேலும் நிராகரிப்போர் கூறுகின்றனர்: இந்தக் குர்ஆனுக்கு நீங்கள் செவி சாய்க்காதீர்கள்; நீங்கள் உயர்வடைய (அது படித்துக் காட்டப்படும் போது) நீங்கள் அதில் கூச்சலிடுங்கள். 
எனவே நிச்சயமாக நாம் நிராகரிப்பவர்களைக் கடினமான தண்டனையைச் சுவைக்கச் செய்வோம்; மேலும் நிச்சயமாக நாம் அவர்களுக்கு, அவர்களின் மிகத்தீய செயல்களுக்காகக் கூலி கொடுப்போம். 
நெருப்பு- இதுவே அல்லாஹ்வின் எதிரிகளின் கூலியாகும். அவர்கள் எம் அடையாளங்களைப் பிடிவாதமாக மறுத்ததற்குக் கூலியாக, அதில் நெடுங்காலம் தங்குவதற்குரிய வீடு அவர்களுக்கு உண்டு. 
எங்கள் இறைவா! பெரியவர்கள், பொதுமக்கள் ஆகியவர்களுள் எங்களைத் தவறான வழியில் நடத்தியவர்களை நாங்கள் எங்கள் காலடிகளின் கீழே (போட்டு) நசுக்குவதற்காகவும், இதன் விளைவாக அவர்கள் மிகவும் இழிவடைந்தவர்களைச் சேர்ந்தவர்கள் ஆவதற்காகவும் நீ அவர்களை எங்களுக்குக் காட்டுவாயாக என்று நிராகரிப்பவர்கள் கூறுவார்கள்4.
எங்கள் இறைவன் அல்லாஹ் எனக் கூறி, இக்கொள்கையில் நிலைத்திருப்பவர்களிடம், நீங்கள் அஞ்சவும் வேண்டாம்; கவலையடையவும் வேண்டாம்; உங்களுக்கு வாக்களிக்கப்பட்ட சொர்க்கத்தைப் பற்றிய நற்செய்திகளை ஏற்றுக் கொள்ளுங்கள் என்று (கூறியவாறு) வானவர்கள் இறங்குவர். 
(மேலும் அவர்கள்) நாங்கள் இவ்வுலக வாழ்க்கையிலும், மறுமையிலும் உங்கள் நண்பர்கள்; உங்கள் மனங்கள் விரும்புவதெல்லாம் அதில் உங்களுக்குக் கிடைக்கும். மேலும் நீங்கள் கேட்பதெல்லாம் அதில் உங்களுக்குக் கிடைக்கும். 
இது மிக்க மன்னிப்பவனும், மேன்மேலும் கருணை காட்டுபவனுமாகிய (இறை)வனிடமிருந்துள்ள விருந்தோம்பலாக இருக்கும் (என்றும் கூறுவர்). ரு4 
அல்லாஹ்வின்பால் மக்களை அழைத்துத் தம்முடைய நம்பிக்கைக்கேற்ப செயலாற்றி, நான் கட்டுப்பட்டு நடப்பவர்களைச் சேர்ந்தவனாவேன் எனக் கூறுபவரை விடவும் மிகச் சிறந்ததனைக் கூறுபவன் எவன்? 
நன்மையும், தீமையும் ஒன்றாகாது. நீர் மிக அழகியவற்றால் (தீமையை) எதிர்ப்பீராக. எவருக்கும், உமக்குமிடையில் பகையையுள்ளதோ அவர், அதன் விளைவாக உம்முடைய நெருங்கிய நண்பராக ஆகி விடுவார். 
அதற்கான வாய்ப்பு, பொறுமையை நன்கு கடைப்பிடிப்பவர்களுக்கே கிடைக்கின்றது. மேலும் நன்மையின் ஒரு மாபெரும் பகுதியினைப் பெற்றவர்களுக்கே அது கிடைக்கும். 
(உண்மையிலிருந்து விலகி நிற்பவனாகிய) ஷைத்தானிடமிருந்து ஏதேனும் ஒரு துன்பம் உமக்கு ஏற்பட்டால், அல்லாஹ்விடம் பாதுகாப்புக் கோருவீராக. நிச்சயமாக அவன் நன்கு கேட்பவனும், நன்கு அறிபவனுமாவான். 
இரவும், பகலும், சூரியனும், சந்திரனும் அவனது அடையாளங்களைச் சார்ந்தவையே. சூரியனுக்கோ, சந்திரனுக்கோ சிரம் பணியாதீர்கள். நீங்கள் அ(வ்விறை) வனையே வணங்குகிறீர்கள் என்றால், அவற்றைப் படைத்த அல்லாஹ்வுக்கே சிரம் பணியுங்கள். 
ஆனால் அவர்கள் கர்வம் கொண்டு திரும்பினால், உமது இறைவனிடத்திலுள்ளவர்கள் இரவும், பகலும் அவனது தூய்மையினை எடுத்துரைக்கின்றனர்; அவர்கள் ஒருபோதும் சோர்வடைவதில்லை (என்பதை நினைவில் கொள்ளட்டும்). 
நீர் பூமியை வெட்டவெளியாகக் காண்பதும் அவனது அடையாளங்களைச் சேர்ந்ததாகும். பின்னர் நாம் அதன் மீது நீரை இறக்கும் போது, அது புத்துயிர் பெற்று செழிப்படைகின்றது. நிச்சயமாக, இதனை உயிர்ப்பித்தவன் மரணமடைந்தவர்களையும் உயிர்ப்பிப்பான். நிச்சயமாக அவன் எல்லாவற்றிற்கும் பேராற்றல் பெற்றவனாவான்.
நிச்சயமாக எமது வசனங்களைத் திரித்துக் கூறுபவர்கள், எம்மை விட்டு மறைந்தவர்கள் அல்லர். நரகத்தில் எறியப்படுபவனா சிறந்தவன்? அல்லது மறுமை நாளில் அமைதி பெற்றவனாக (எம்மிடம்) வருபவனா? நீங்கள் விரும்புவதைச் செய்யுங்கள். நிச்சயமாக அவன் நீங்கள் செய்பவற்றைக் கவனித்துப் பார்ப்பவனாகவே இருக்கின்றான். 
(குர்ஆனாகிய) நினைவூட்டக் கூடியது அவர்களிடம் வந்த போது, அதனை மறுத்தவர்கள் (தங்கள் அழிவைத் தாங்களே தேடிக் கொண்டனர்). மேலும் நிச்சயமாக அது மிகுந்த கண்ணியத்திற்குரிய வேதமாகும். 
அதற்கு முன்னாலிருந்தோ, அதற்குப் பின்னாலிருந்தோ பொய் அதனை அணுக முடியாது. (அது) மிக நுட்பமான ஞானத்தைக் கொண்டவனும், மிகுந்த புகழுக்குரியவனுமாகிய (இறை)வனிடமிருந்து இறக்கப்பட்டதாகும். 
உமக்கு முன்னர் தூதர்களிடம் கூறப்பட்டவையே உம்மிடமும் கூறப்படுகின்றது. நிச்சயமாக உமது இறைவன் மிக்க மன்னிப்பவனும், வேதனையளிக்கக் கூடிய தண்டனையை அளிப்பவனுமாவான். 
நாம் இதனை வேற்று மொழியிலுள்ள குர்ஆனாக ஆக்கியிருந்தால், நிச்சயமாக அவர்கள் இதன் வசனங்கள் ஏன் தெளிவாக விளக்கப்படவில்லை என்றும், என்ன! (வேதம்) வேற்று மொழியும், தூதர் அரபியுமா? என்றும் கூறியிருப்பார்கள். நீர் கூறுவீராக: நம்பிக்கை கொள்பவர்களுக்கு அது வழிகாட்டியும், குணப்படுத்துகின்றதுமாகும்5. ஆனால் நம்பிக்கை கொள்ளாதவர்களின்  காதுகளில் செவிட்டுத்தன்மை உள்ளது. அது அவர்களுக்கு மறைந்ததுமாகும். அவர்கள் வெகு தொலைவிலிருந்து அழைக்கப்படுகின்றவ(ர்கள் போன்றோ)ராவர். ரு5 
நிச்சயமாக நாம் மூஸாவுக்கு வேதத்தை வழங்கினோம். ஆனால் அது குறித்தும் கருத்து வேறுபாடுகள் ஏற்படுத்தப்பட்டன. உமது இறைவனிடமிருந்து ஏற்கனவே ஏற்பட்டு விட்ட ஒரு வாக்கு இல்லாமலிருந்திருப்பின், அவர்களுக்கிடையே முன்னரே தீர்ப்பு வழங்கப்பட்டிருக்கும். நிச்சயமாக அவர்கள் அது குறித்து அமைதியைக் குலைக்கும் ஐயத்திற்கு உள்ளாகியுள்ளனர். 
எவர் நற்செயலைச் செய்கின்றாரோ, அதன் பயன் அவருக்கே. எவர் தீய செயலைச் செய்கின்றாரோ, அதற்குரிய தண்டனையும் அவருக்கே கிடைக்கின்றது. உமது இறைவன் தன் அடியார்களுக்கு அறவே அநீதி இழைப்பதில்லை. 
அந்நேரத்தைப் பற்றிய அறிவு அவனிடமே திருப்பப்படுகிறது. (அந்நேரம் குறித்த முழுமையான அறிவு அவனிடமே உள்ளது). அவனுக்குத் தெரியாமல் பழங்கள் அவற்றின் மடல்களிலிருந்து வெளிப்படுவதில்லை. மேலும், (அவனுக்குத் தெரியாமல்) எந்தப் பெண்ணும் கருவுறுவதோ, பெற்றெடுப்பதோ இல்லை. அந்நாளில் அவன் அவர்களை, எனக்கு இணையாக்கப்பட்டவர்கள் எங்கே? எனக் கூறி அழைப்பான். அதற்கு அவர்கள், எங்களுள் எவரும் அதற்குச் சாட்சியாக இல்லை என்று நாங்கள் உன்னிடம் தெளிவாக கூறி விட்டோம் எனக் கூறுவர். 
இதற்கு முன்னர் அவர்கள் அழைத்துக் கொண்டிருந்தவையெல்லாம், அவர்களை விட்டும் மறைந்து விடும். தங்களுக்குத் தப்பும் வழி ஏதுமில்லை என்பதை அவர்கள் உணர்ந்து கொள்வர். 
மனிதன் நல்லதைக் கேட்பதில் ஒருபோதும் சோர்வடைவதில்லை. ஆனால், அவனுக்கு ஏதேனும் துன்பம் ஏற்பட்டால் , அவன் நம்பிக்கை இழந்து, சோர்வடைந்து விடுகின்றான்.
அவனுக்குத் துன்பம் ஏற்பட்டதன் பின்னர், நாம் அவனை எம்மிடமிருந்து கருணையைச் சுவைக்கச் செய்தால், இது எனக்குரியது; அந்த நேரம் (எப்போதாவது) வரும் என்று நான் நினைக்கவில்லை; ஆனால் நான் என் இறைவனிடம் திரும்பக் கொண்டு செல்லப்பட்டால், நிச்சயமாக அவனிடம் மிகச் சிறந்தது எனக்கு உண்டு என்று அவன் உறுதியாகக் கூறுகின்றான். நிராகரிப்போர் செய்தவற்றைப் பற்றி நாம் அவர்களுக்குத் தெரிவித்து, நிச்சயமாக நாம் அவர்களைக் கடினமான தண்டனையைச் சுவைக்கச் செய்வோம். 
நாம் மனிதருக்கு (ஏதேனும்) ஓர் அருளை வழங்கினால், அவன் புறக்கணித்துத் திசைமாறி விடுகிறான். ஆனால், அவனுக்கு (ஏதேனும்) தீங்கு ஏற்பட்டால், மிகவும் நீண்ட வேண்டுதல் செய்கிறான். 
நீர் (அவர்களிடம்) கூறுவீராக: (குர்ஆனாகிய) இது அல்லாஹ்விடமிருந்து உள்ளதாக இருந்து, பின்னர் நீங்கள் அதனை மறுக்கிறீர்கள் என்றால், (உண்மையிலிருந்து) வெகு தொலைவில் விலகி விடுபவனை விட மிக அநீதியிழைப்பவன் எவன் என்பதை நீங்களே சொல்லுங்கள். 
இது உண்மையானதே என்று அவர்களுக்கு நன்றாகத் தெரியும் வரை, நாம் எம் அடையாளங்களை அடிவானங்களிலும், அவர்களுக்கிடையிலும் விரைவில் காட்டுவோம். உமது இறைவன் எல்லாவற்றிற்கும் சாட்சியாக இருப்பது போதுமானதாக இல்லையா? 
நிச்சயமாக அவர்கள் தங்கள் இறைவனைச் சந்திப்பது தொடர்பாக எப்போதும் ஐயப்பாட்டிலேயே இருக்கின்றனர். கவனமாகக் கேளுங்கள்! நிச்சயமாக அவன் எல்லாவற்றையும் சூழ்ந்து கொள்பவனாவான். ரு6
அளவற்ற அருளாளனும், மேன்மேலும் கருணை காட்டுபவனுமாகிய அல்லாஹ்வின் பெயரால் (ஓதுகின்றேன்). 
ஹா-மீம் (இவ்வதிகாரத்தை அருளியவன்) மிகுந்த புகழுக்குரியவன்; மிகுந்த மேன்மைக்குரியவன்; 
ஐன்_ஸீன்_காஃப் நன்கு அறிபவன்; நன்கு கேட்பவன்; பேராற்றல் பெற்றவன்1 (ஆகிய இறைவன் இதனை இறக்கியுள்ளான்). 
உமக்கு முன்னிருந்தோருக்கு அறிவித்தது போலவே உமக்கும் (அல்லாஹ்) வஹீ அறிவிக்கிறான். (அதாவது) அல்லாஹ் வல்லமை மிக்கோனும், ஞானமிக்கோனுமாவான். 
வானங்களிலும், பூமியிலுமுள்ளவையெல்லாம் அவனுக்கே உரியவை. அவன் உயர்ந்தவனும், மகத்துவமிக்கவனுமாவான். 
வானவர்கள், தங்கள் இறைவனைப் புகழ்ந்து (அவனது) தூய்மையினை எடுத்துரைத்தும், பூமியிலுள்ளவர்களுக்காக மன்னிப்புக் கோரியும் இருக்கும் வேளையிலும், வானங்கள்,  அவற்றிற்கு மேலிருந்து பிளந்து விழக் கூடும்2. கவனமாகக் கேளுங்கள்! நிச்சயமாக அல்லாஹ்வே மிக்க மன்னிப்பவனும், மேன்மேலும் கருணை காட்டுபவனுமாவான். 
அவனையன்றி (மற்றவர்களைத் தங்களுக்கு)ப் பாதுகாவலர்களாக ஆக்குபவர்களை அல்லாஹ் கவனித்து வருகிறான். நீர் அவர்களுக்குக் காப்பாளர் அல்ல. 
அவ்வாறே நகரங்களின் தாயையும் 3, அதன் சுற்றுப்புறத்திலுள்ள மக்களையும் நீர் எச்சரிப்பதற்காகவும்,  ஐயமின்றி (மக்கள் எல்லோரும்) ஒன்றுதிரட்டப்படக்கூடிய நாளைப் பற்றி நீர் எச்சரிப்பதற்காகவும், நாம் உமக்குக் குர்ஆனை அரபு மொழியில் வஹி மூலம் அறிவித்தோம். (அந்நாளில்) சிலர் சுவர்க்கத்திலும், மற்றும் சிலர் கொழுந்து விட்டெரியும் நெருப்பிலும் இருப்பார்கள். 
அல்லாஹ் (கட்டாயமாக) விரும்பியிருந்தால், அவன் அவர்களை ஒரே சமுதாயத்தினராக்கியிருப்பான். ஆனால் அவன், தான் விரும்புபவரைத் தன் அருளில்  நுழையச் செய்கின்றான். அநீதியிழைப்பவர்களுக்குப் பாதுகாவலனோ, உதவியாளனோ இல்லை. 
அவர்கள் அவனை (அல்லாஹ்வை)யன்றி (மற்றவர்களைத் தங்களுக்குப்) பாதுகாவலர்களாக ஏற்படுத்திக் கொண்டார்களா? ஆனால் அல்லாஹ் தான் (உண்மையான) பாதுகாவலனாவான். இறந்தவர்களுக்கு அவனே உயிர் கொடுக்கிறான். அவன் எல்லாவற்றிற்கும் பேராற்றல் பெற்றவனாவான். ரு1
நீங்கள் எதில் கருத்து வேறுபாடு கொண்டிருந்தாலும், அதன் தீர்ப்பு அல்லாஹ்விடமே உள்ளது. (நீர் கூறுவீராக) இத்தகையவனே என் இறைவனாகிய அல்லாஹ். நான் அவனிடமே நம்பிக்கை வைத்துள்ளேன். மேலும் நான் அவனிடமே திரும்புகின்றேன். 
அவன் வானங்களையும், பூமியையும் படைத்தவனாவான். அவன் உங்கள் இனத்திலிருந்தே உங்களுக்காகத் துணைகளை உருவாக்கினான்; கால்நடைகளிலும் இணைகளை ஏற்படுத்தினான். அவன் உங்களை அதில் பெருகச் செய்கின்றான். அவனைப் போன்றது எதுவுமில்லை. அவன் நன்கு கேட்பவனும், நன்கு பார்ப்பவனுமாவான். 
வானங்கள், பூமி ஆகியவற்றின் திறவுகோல்கள் அவனுக்கே உரியன. அவன் தான் விரும்புபவருக்கு வாழ்விற்குரியவற்றைத் தாராளமாக வழங்குகின்றான்; (தான் விரும்புபவருக்கு அவற்றைக்) குறைக்கவும் செய்கின்றான். நிச்சயமாக அவன் எல்லாவற்றையும் நன்கு அறிபவனாவான். 
(அடிப்படையைப் பொருத்தவரை) அவன் நூஹுக்குக் கட்டளையிட்டதையே உமக்கு மார்க்கமாக வழங்கியுள்ளான். மேலும் நாம் உமக்கு வஹி அறிவித்ததும், இப்ராஹிம், மூஸா, ஈசா ஆகியோருக்குக் கட்டளையிட்டதும், இறைவனுக்குக் கீழ்ப்படிதலை (உலகில்) நிலை நாட்டுங்கள் என்றும், அதனைப் பற்றி (ஒருபோதும்) பிரிவினை கொள்ளாதீர்கள் என்றுமேயாகும். இணை வைப்பவர்களை நீர் எதன்பால் அழைக்கின்றீரோ அது,  அவர்களுக்கு (மிக)க் கடினமானதாகத் தோன்றும். அல்லாஹ், தான் விரும்புபவர்களைத் தனக்காகத் தேர்ந்தெடுத்துக் கொள்கிறான். மேலும் (தன்னிடம்) திரும்புபவருக்கே வழி காட்டுகின்றான். 
அவர்களிடம் முழுமையான ஞானம் (குர்ஆன்) வந்ததன் பின்னரே அவர்களுக்கிடையிலுள்ள போட்டிகளினால் அவர்கள் (பல பிரிவினர்களாகப்) பிரிந்தனர். உமது இறைவனிடமிருந்து ஏற்கனவே ஏற்பட்டுவிட்ட குறிப்பிட்ட ஒரு காலம் வரையிலான ஒரு வாக்கு இல்லாமலிருந்திருப்பின், அவர்களுக்கிடையே முன்னரே தீர்ப்பு வழங்கப்பட்டிருக்கும்4. அவர்களுக்குப் பின்னர் வேதத்திற்கு வாரிசாக ஆக்கப்பட்டவர்கள், அது குறித்து அமைதியை குலைக்கும் ஐயப்பாட்டில் இருக்கின்றனர். 
எனவே, நீர் (மக்களினத்தை இம்மார்க்கத்தின் பால்) அழைப்பீராக. உமக்குக் கட்டளையிட்டபடி நீர் உறுதியுடன் நிலைத்திருப்பீராக, அவர்களின் தீய விருப்பங்களை நீர் பின்பற்றாதிருப்பீராக. மேலும் நீர் கூறுவீராக: அல்லாஹ் இறக்கியுள்ள வேதத்தில் நான் நம்பிக்கை கொள்கிறேன். மேலும் நான் உங்களுக்கிடையே நியாயமான தீர்ப்பு வழங்க வேண்டுமென்று எனக்குக் கட்டளையிடப்பட்டுள்ளது. அல்லாஹ்வே எங்கள் இறைவனும், உங்கள் இறைவனுமாவான். எங்கள் செயல்(களின் கூலி) எங்களுக்கும், உங்கள் செயல்(களின் கூலி) உங்களுக்கும் கிடைக்கும். எங்களுக்கும், உங்களுக்குமிடையில் எவ்வித தர்க்கமும் இல்லை. அல்லாஹ் நம்மை (ஒரு நாளில்) ஒன்று திரட்டுவான். மேலும் (நாமெல்லாம்) அவனிடமே திரும்பிச் செல்ல வேண்டும். 
அ(அல்லாஹ்வின் தூது)வரது வேண்டுதல்கள் ஏற்றுக் கொள்ளப்பட்ட(தை இவர்கள் கண்ட) பின்னரும், அல்லாஹ்வைக் குறித்து வாக்குவாதம் செய்பவர்களின் வாக்குவாதத்திற்கு, அவர்களின் இறைவனிடத்து எத்தகு மதிப்பும் இல்லை. அவர்கள் மேல் (இறைவனது) பெருங்கோபம் இறங்கும். மேலும் அவர்களுக்குக் கடுந்தண்டனை (விதிக்கப்பட்டு ) உள்ளது. 
உண்மையைக் கொண்ட வேதத்தையும், துலாக்கோலையும்5 இறக்கியவன் அல்லாஹ்வே. குறிப்பிட்ட அந்த நேரம் விரைவில் வந்து விடலாம் என்று உமக்குத் தெரிவித்தது எது? 
அதனிடத்து நம்பிக்கை கொள்ளாதவர்கள், அதனை விரைவு படுத்த விரும்புகின்றனர்6. ஆனால் அதன் மீது நம்பிக்கை கொண்டிருப்பவர்கள் அதற்கு அஞ்சுகின்றனர். அது உண்மை என்றும் அவர்கள் அறிகின்றனர். கவனமாகக் கேளுங்கள்! அந்த நேரத்தைக் குறித்து ஐயப்பாடு கொண்டிருப்பவர்கள் வழிகேட்டில் வெகு தொலைவில் சென்று விட்டவர்களாவர். 
அல்லாஹ் தன் அடியார்களுக்கு நன்மை செய்கின்றவனாவான். அவன் தான் விரும்புவோருக்கு வாழ்விற்குரியவற்றை வழங்குகின்றான். அவன் ஆற்றல் மிக்கவனும், வல்லவனுமாவான். ரு2
மறுமையின் அறுவடையை விரும்புபவருக்கு அவரது அறுவடையில் நாம் மிகுதியாக வழங்குவோம்.  இவ்வுலகின் அறுவடையை விரும்புபவருக்கு நாம் அதிலிருந்து வழங்குகின்றோம். ஆனால், அவருக்கு மறுமையில் பங்கு எதுவும் இருக்காது. 
அல்லாஹ் அனுமதிக்காததை அவர்களுக்கு மார்க்கச் சட்டத்திற்குட்பட்டதாக ஆக்கிய, (இறைவனுக்கு) இணையானவர்கள் அவர்களுக்கு இருக்கின்றனரா? (இறைவனிடமிருந்து) தீர்ப்பளிக்கும் வாக்கு ஏற்படாதிருந்திருப்பின்7 , இப்பொழுதே அவர்களுக்கிடையே தீர்ப்பு வழங்கப்பட்டிருக்கும்8. நிச்சயமாக அநீதி இழைப்பவர்களுக்கு வேதனையளிக்கக்கூடிய தண்டனையுள்ளது. 
அநீதியிழைத்தவர்களை, தாங்கள் செயல்களின் காரணமாக அஞ்சுபவர்களாக நீர் காண்பீர். (வாக்களிக்கப்பட்ட தண்டனையாகிய) அது, அவர்களுக்கு ஏற்பட்டே தீரும். ஆனால் நம்பிக்கை கொண்டு, நற்செயல்கள் செய்தவர்கள் அடர்த்தியான தோட்டங்களில் இருப்பார்கள்; அவர்கள் விரும்புவதெல்லாம் அவர்களுக்கு, அவர்களின் இறைவனிடம் உண்டு. இதுவே பேரருளாகும். 
நம்பிக்கை கொண்டு, நற்செயல்கள் செய்யும் தன் அடியார்களுக்கு, அல்லாஹ் நற்செய்தி தருவதும் இதுவே. நான் இதற்காக (எனது இத் தொண்டிற்காக) நெருங்கிய உறவினர்களுக்கிடையே காட்டப்படுகின்ற அன்பைத் தவிர9, வேறெந்த வெகுமதியும் உங்களிடம் கேட்டதில்லை என்று நீர் கூறுவீராக. எவர் நன்மையைச் செய்கிறாரோ அவரை  நன்மையில் முன்னேறச் செய்கிறோம். நிச்சயமாக அல்லாஹ் மிக்க மன்னிப்பவனும், மதிப்பவனுமாவான். 
(முஹம்மது நபியாகிய) அவர், அல்லாஹ்வுக்கெதிராகப் பொய்யைப் புனைந்து கூறியுள்ளார் என்று அவர்கள் கூறுகின்றனரா? (அது உண்மையாயின்) அல்லாஹ் விரும்பியிருந்தால், உமது இதயத்தில் அவன் முத்திரையிட்டிருப்பான்10. ஆனால் உண்மையில், அல்லாஹ் பொய்யை அழித்துத் தன் அடையாளங்களின் மூலம் உண்மையை நிலைநாட்டுகின்றான். நிச்சயமாக அவன் நெஞ்சங்களிலுள்ளவற்றை நன்கு அறிகின்றான். 
அவனே தன் அடியார்களின் கழிவிரக்கத்தை ஏற்றுக் கொண்டு (அவர்களின்) தவறுகளை மன்னிக்கிறான். மேலும் நீங்கள் செய்வதை அவன் அறிகிறான். 
நம்பிக்கை கொண்டு, நற்செயல்கள் செய்பவர்(களின் வேண்டுதல்)களை அவன் ஏற்றுக் கொண்டு, அவர்களுக்குத் தன் அருளிலிருந்து (அவர்களுக்குரிய கூலியை விட) மிகுதியாகக் கொடுக்கிறான். மேலும் நிராகரிப்பவர்களுக்குக் கடினமான தண்டனை உண்டு. 
அல்லாஹ், தன் அடியார்களுக்கு வாழ்விற்குரியவற்றை மிக அதிகமாக வழங்கியிருந்தால், அவர்கள் பூமியில் கிளர்ச்சி செய்திருப்பார்கள். ஆனால் அவன் விரும்பும் அளவிற்கேற்பவே (அவற்றை) இறக்குகின்றான். நிச்சயமாக அவன், தன் அடியார்(களின் நிலை)களை நன்கு தெரிந்திருப்பவனும், நன்கு பார்ப்பவனுமாவான். 
அவர்கள் நம்பிக்கையிழந்ததன் பின்னர், அவனே மழையை இறக்கித் தன் கருணையைப் பரப்புகின்றான். அவனே பாதுகாவலனும், புகழுக்குரியவனுமாவான். 
வானங்கள், பூமி ஆகியவற்றின் படைப்பும், அவ்விரண்டிற்குமிடையில் உயிரினங்களின் வகையினை அவன் பரப்பியிருப்பதும், அவனுடைய அடையாளங்களைச் சேர்ந்தவையாகும். அவன் விரும்பும் போது, அவர்களெல்லோரையும் ஒன்று திரட்டுவதற்கு ஆற்றல் பெற்றவனாவான்11. ரு3
[7:09 AM, 12/17/2016] Ibrahim Machan: உங்களுக்கு ஏதேனும் தீங்கு ஏற்பட்டால், அது உங்கள் கைகள் சம்பாதித்தவற்றி(ன் விளைவி)னாலேயாகும். அவன் (உங்கள் பாவங்களுள்) அதிகமானவற்றை மன்னிக்கிறான். 
உங்களால் பூமியில் (அல்லாஹ்வின்) நோக்கத்தைச் செயலிழக்கச் செய்ய முடியாது. அல்லாஹ்வையன்றி உங்களுக்கு எந்த நண்பருமில்லை; எந்த உதவியாளருமில்லை. 
கடலில் செல்லும் மலைகளைப் போன்ற கப்பல்களும் அவனது அடையாளங்களைச் சேர்ந்தவையே. 
அவன் விரும்பினால், அவை அதன் மேற்பரப்பில் அசைவற்று அப்படியே நின்று விடுவதற்காகக் காற்றை அவனால் நிறுத்தி விட முடியும். பொறுமையைக் கடைப்பிடித்து, நன்றி செலுத்தும் ஒவ்வொருவருக்கும் நிச்சயமாக இதில் அடையாளங்கள் உள்ளன. 
அல்லது அவர்கள் சம்பாதித்தவற்றின் காரணமாக, அவனால் அவற்றை அழித்து விட முடியும். ஆனால் அவன் (அவர்களின் பாவங்களுள்) அதிகமானவற்றை மன்னித்து விடுகிறான். 
எம் அடையாளங்கள் குறித்து விவாதம் செய்பவர்களை, அவன் அறிகின்றான். அவர்களுக்குத் தப்பி ஓடுவதற்கு எந்த இடமும் கிடையாது. 
உங்களுக்குக் கொடுக்கப்பட்டிருப்பவை, இவ்வுலக வாழ்விற்குரிய தற்காலிகமான பொருட்களேயாகும். நம்பிக்கை கொண்டு, இறைவனிடமே நம்பிக்கை வைத்திருப்போருக்கு, அல்லாஹ்விடம் உள்ளது மிகச்சிறந்ததும், நிலையானதுமாகும். 
அத்தகையோர் பெரும் பாவங்களிலிருந்தும், தீய நடத்தைகளிலிருந்தும் விலகிக் கொள்வார்கள். அவர்களுக்குக் கோபம் ஏற்படும் போது, அவர்கள் மன்னித்து விடுகின்றனர். 
மேலும் அவர்கள் தங்கள் இறைவனுக்குச் செவி சாய்த்துத் தொழுகையை நிலைநாட்டுகின்றனர். அவர்களது பிரச்சனைகள் அவர்களுக்கிடையே கலந்தாலோசி(த்து முடிவெடு)க்கப்படுகின்றன. மேலும் நாம் அவர்களுக்கு வழங்கியதிலிருந்து, அவர்கள் செலவழிக்கின்றனர். 
அவர்களுக்கு அநீதியிழைக்கப்படும் போது, அவர்கள் (வரம்பு மீறாமல்) பழி வாங்கவும் செய்கின்றார்கள். 
ஒரு தீங்கிற்குரிய கூலி அதேயளவு தீங்கேயாகும்.  (என்பதனை அவர்கள் நினைவில் கொள்கின்றனர்) ஆனால், எவர் மன்னித்து, சீர்திருத்துகிறாரோ அவருக்குரிய நற்பலன் அல்லாஹ்விடமுள்ளது. நிச்சயமாக அவன் அநீதியிழைப்பவர்களை நேசிப்பதில்லை. 
எவர்கள் தங்களுக்கு அநீதியிழைக்கப்பட்டதன் பின்னர், (அதேயளவு) பழி வாங்குகின்றார்களோ அவர்கள் பேரில் எந்தக் குற்றமுமில்லை. 
மக்களுக்கு அநீதியிழைத்து, நியாயமின்றிப் பூமியில் வரம்பு மீறுபவர்களின் பேரிலே குற்றம் இருக்கும். இத்தகையவர்களுக்கு வேதனையளிக்கக்கூடிய தண்டனை உண்டு. 
ஒருவர் பொறுமையைக் கடைப்பிடித்து, மன்னித்து விடுவாரானால், நிச்சயமாக அது துணிவுமிக்க  செயலைச் சேர்ந்ததாகும். ரு4 
அல்லாஹ் எவரை வழி தவறியவர் என்று தீர்மானிக்கின்றானோ அவருக்கு, அதன் பின்னர் பாதுகாவலர் எவரும் இல்லை. அநீதியிழைப்பவர்கள் தண்டனையைக் காணும் போது, (அதிலிருந்து) திரும்பிச் செல்வதற்கு வழி ஏதும் உண்டா? என்று அவர்கள் கூறுவதை நீர் காண்பீர்! 
இழிவின் காரணமாகத் தலை குனிந்தவர்களாகவும், கீழ்நோக்கிப் பார்ப்பவர்களாகவும் அவர்கள் அதன் (தண்டனையின்) முன் கொண்டு வரப்படுவதை நீர் காண்பீர். தங்களையும், தங்கள் குடும்பத்தினரையும் மறுமை நாளில் இழப்பிற்குள்ளாக்கியவர்களே  நிச்சயமாக நஷ்டவாளிகளாவர் என்று நம்பிக்கையாளர்கள் கூறுவார்கள். கவனமாகக் கேளுங்கள்! அநீதியிழைப்பவர்கள் நிலையான தண்டனைக்கு ஆளாவார்கள். 
அல்லாஹ்வுக்கெதிராக அவர்களுக்கு உதவி செய்வோர் எவரும் அவர்களுக்கு இல்லை. வழிதவறியவரென்று அல்லாஹ் தீர்மானிப்பவரை நேரான வழியில் கொண்டு வருவதற்கான வழிவகை ஏதுமில்லை. 
அல்லாஹ்வி(ன் தீர்ப்பி)லிருந்து திருப்பி விட முடியாத ஒருநாள் வருவதற்கு முன்னர், நீங்கள் உங்கள் இறைவனுக்குச் செவி சாயுங்கள். அந்நாளில் உங்களுக்கு எந்தப் புகலிடமும் இருக்காது. மேலும் நிராகரி(ப்பதற்கான எந்த வாய்)ப்பும்  உங்களுக்கு இருக்காது. 
ஆனால் அவர்கள் புறக்கணிக்கிறார்கள் என்றால், நாம் உம்மை அவர்களைப் காப்பாற்றுபவராக அனுப்பவில்லை; (தூதுச் செய்தியினை) எடுத்துரைப்பதே உமது கடமையாகும். நிச்சயமாக நாம் மனிதனை எம்மிடமிருந்துள்ள கருணையைச் சுவைக்கச் செய்யும் போது, அதனால் அவன் மகிழ்ச்சியடைகின்றான். ஆனால், அவர்களின் கைகள் அனுப்பி வைத்தவற்றின் விளைவாக அவர்களுக்கு ஏதேனும் துன்பம் ஏற்பட்டால், மனிதன் நன்றிகெட்டவனாகி விடுகின்றான். (அவனுக்குக் கிடைத்த எல்லா அருட்களையும் நிராகரிக்கின்றான்). 
வானங்கள், பூமி ஆகியவற்றின் ஆட்சி அல்லாஹ்வுக்கே உரியது. அவன் விரும்புவதைப் படைக்கின்றான். அவன் விரும்புபவருக்குப் பெண் குழந்தைகளை வழங்குகின்றான். மேலும் அவன் விரும்புபவருக்கு ஆண் குழந்தைகளை வழங்குகின்றான்.
அல்லது அவன், அவர்களுக்கு ஆண் குழந்தைகளையும், பெண் குழந்தைகளையும் கலந்து வழங்குகின்றான். அவன் விரும்புபவரை மலடாக ஆக்கி விடுகின்றான். நிச்சயமாக அவன் நன்கு அறிபவனும், ஆற்றல் மிக்கவனுமாவான். 
வஹி மூலம் அல்லது திரைக்குப் பின்னாலிருந்து அல்லது தன் கட்டளையினால் தான் விரும்புவதை எடுத்துரைப்பதற்கு (வானவர்களுள்) ஒரு தூதரைத் தான் அனுப்புவதன் மூலமேயன்றி12, அல்லாஹ் எந்த மனிதருடனும் பேசுவதில்லை. நிச்சயமாக அவன் உயர்ந்தவனும், நுட்பமான ஞானமுள்ளவனுமாவான். 
இவ்வாறே நாம் எமது கட்டளையின் மூலம் உமக்கு மகத்தான வஹியை இறக்கினோம். வேதம் என்றால் என்னவென்பதையும், நம்பிக்கை என்றால் என்னவென்பதையும் நீர் அறியாமலிருந்தீர். ஆனால் நாம் அதனை (அந்த இறையறிவிப்பை) ஒளியாக ஆக்கியுள்ளோம். அதன் மூலம் எம் அடியார்களுள் நாம் விரும்புபவருக்கு நேர்வழி காட்டுகிறோம். நிச்சயமாக நீர் (மக்களை) நேரான வழியின்பால் கொண்டு வருகின்றீர். 
அது, வானங்களிலுள்ளவற்றிற்கும், பூமியிலுள்ளவற்றிற்கும் உரியவனாகிய அல்லாஹ்வின் வழியாகும். எல்லா விவகாரங்களும் அல்லாஹ்விடமே திரும்பிச் செல்கின்றன என்பதை நினைவில் கொள்ளுங்கள். ரு5
அளவற்ற அருளாளனும், மேன்மேலும் கருணை காட்டுபவனுமாகிய அல்லாஹ்வின் பெயரால் (ஓதுகின்றேன்).
ஹா-மீம்- மிகுந்த புகழுக்குரியவன்; மிகுந்த மேன்மைக்குரியவன் (ஆகிய இறைவனிடமிருந்து இவ்வதிகாரம் இறங்கியுள்ளது).
தன் கருத்தை மிகத்தெளிவாக விளக்குகின்ற இவ்வேதத்தின் மேல் ஆணையாக (அதாவது நாம் இதனைச் சான்றாக காட்டுகிறோம்.)
நிச்சயமாக நீங்கள் அறிந்து கொள்வதற்காக, நாம் இதனைத் தெளிவான அரபு மொழியில் இறக்கினோம்.
மேலும் நிச்சயமாக இ(அந்தக் குர்ஆனான)து அனைத்து வழிகாட்டலின் ஊற்றிலிருந்து தோன்றியதாகும். எம்மிடத்துப் பார்வையில் இது மேன்மைக்குரியதும், நுட்ப ஞானத்தால் நிரம்பியதுமாகும்.
நீங்கள் வரம்பு மீறிய சமுதாயத்தினராக இருப்பதனால், நாம் (உங்களை) விட்டு விட்டு, நினைவூட்டக் கூடியதை (குர்ஆனை) உங்களிடமிருந்து அகற்றி விடுவோமா?
முற்காலத்துச் சமுதாயங்களுக்கிடையே எத்தனையோ நபிமார்களை நாம் அனுப்பியுள்ளோம்.
அவர்களிடம் எந்த நபி வந்தாலும், அவரைக் குறித்து அவர்கள் ஏளனமே செய்து கொண்டிருந்தனர்.
பிடிப்பாற்றலில் இவர்களை விட மிகவும் வல்லவர்களை நாம் அழித்து விட்டோம். முற்காலத்து மக்களின் (இத்தகைய ) உதாரணம் ஏற்கனவே சென்று விட்டது.
வானங்களையும், பூமியையும் படைத்தவன் எவன் என்று நீர் அவர்களிடம் கேட்டால்,வல்லமையுள்ளவனும், நன்கு அறிபவனுமாகிய இறைவன் அவற்றைப் படைத்தான் என்று நிச்சயமாக அவர்கள் கூறுவர்.
அவனே உங்களுக்காகப் பூமியைத் தொட்டிலாக ஆக்கி, அதில் நீங்கள் நேரான வழியைப் பின்பற்ற அதில் உங்களுக்குப் பல வழிகளையும் அமைத்துள்ளான்.
மேலும் அவனே மேகங்களிலிருந்து சரியான அளவில் நீரை இறக்கி, (இவ்வாறு செய்கின்ற அல்லாஹ்வாகிய) நாம் அதன் மூலம் உயிரற்ற பூமியை உயிர்ப்பிக்கின்றோம். இவ்வாறே நீங்களும் (உயிர்ப்பிக்கப்பட்டு) வெளிப்படுத்தப்படுவீர்கள்.
மேலும் அவனே எல்லா வகையான இணைகளையும் படைத்துள்ளான். மேலும் அவன் உங்களுக்காக நீங்கள் பயணம் செய்கின்ற கப்பல்களையும்,கால்நடைகளையும் படைத்துள்ளான்.
நீங்கள் அவற்றின் முதுகுகளின் மீது உறுதியாக அமர்வதற்காகவும், பின்னர் நீங்கள் அவற்றின் மீது உறுதியாக அமரும் போது, உங்கள் இறைவனின் அருளை நீங்கள் நினைவு கூர்ந்து (இவ்வாறு) கூறுவீர்களாக: நாமாகவே இவற்றை அடக்கிப் பயனடைய இயலாதவர்களாக இருந்தும், இவற்றை நமக்குத் தொண்டாற்ற செய்தவன் தூயவன்.
மேலும் நிச்சயமாக நாங்கள், எங்கள் இறைவனிடமே திரும்பிச் செல்பவர்களாவோம் (என்றும் கூறுவீர்களாக).
ஆனால் அவர்கள், அவனுடைய அடியார்களுள் சிலரை அவனுக்குச் சந்ததிகளாக ஆக்கியுள்ளனர். நிச்சயமாக மனிதன் பகிரங்கமாக நன்றி கொன்றவனாக இருக்கின்றான். ரு1
அவன் படைத்ததிலிருந்து பெண் மக்களை அவன் எடுத்துக் கொண்டு, ஆண் மக்களைக் கொண்டு உங்களைச் சிறப்பித்துள்ளானா?
இருப்பினும், அவர்களுள் ஒருவனுக்கு அவன் அளவற்ற அருளாளனுக்குச் சாட்டிக் கூறுவது போன்ற ஒன்றை (அதாவது பெண் மக்களைக்) குறித்து நற்செய்தி தெரிவித்தால், அவன் முகம் கறுத்து, மிகுந்த கோபமடைகின்றான்.
ஆபரணங்களுக்கிடையே வளர்க்கப்பட்டு, (விவாகம் செய்வதில் தன் கருத்தைத்) தெளிவாக எடுத்துரைக்க இயலாத ஒன்றையா (நீங்கள் இறைவனுக்கென்று ஒதுக்குகின்றீர்கள்?).
அளவற்ற அருளாள(னாகிய இறைவ)னின் அடியார்களாக விளங்கும் வானவர்களை அவர்கள் பெண்களாக ஆக்கிக் கொள்கின்றனர். அவர்களின் படைப்பை இவர்கள் கண்டனரா? எனின் இவர்களது சாட்சியம் பதிவு செய்யப்பட்டிருக்கும் (மறுமை நாளில் இது குறித்து) இவர்களிடம் கேள்வி, கணக்குக் கேட்கப்படும்.
அளவற்ற அருளாள(னாகிய இறைவ)ன் விரும்பியிருந்தால், நாங்கள் அவர்களை வணங்கியிருக்க மாட்டோம் என்றும் அவர்கள் கூறுகின்றனர். அதனைப் பற்றிய அறிவு எதுவும் அவர்களுக்கு இல்லை. அவர்கள் வீண் கற்பனைகள் செய்கின்றனர்.
நாம் இதற்கு (குர்ஆனுக்கு)  முன்னர் அவர்களுக்கு ஒரு வேதத்தைக் கொடுத்து,இதற்கு ஆதாரமாக வைத்துக் கொண்டிருக்கிறார்களா?
அவ்வாறன்று; மாறாக அவர்கள், நாங்கள் எங்கள் மூதாதையர்களை ஒரு (குறிப்பிட்ட) வழியைப் பின்பற்றக் கண்டோம்; நாங்கள் அவர்களின் அடிச்சுவடுகளைப் பின்பற்றி நடக்கின்றோம் என்று கூறுகின்றனர்.
இவ்வாறே (நபியே!) உமக்கு முன்னர் நாம் எந்த ஊருக்கும், எந்த எச்சரிக்கையாளரை அனுப்பினாலும், அதன் செல்வந்தர்கள், நாங்கள் எங்கள் மூதாதையர்களை (குறிப்பிட்ட) ஒரு வழியைப் பின்பற்றக் கண்டோம். (எனவே) நாங்களும் அவர்களின் அடிச்சுவடுகளைப் பின்பற்றுகிறோம் எனக் கூறாமல் இருந்ததில்லை.
(என்ன!) நீங்கள் உங்கள் மூதாதையர்கள் பின்பற்றக் கண்டதை விட, மிகச்சிறந்த நேர்வழியை நான் உங்களிடம் கொண்டு வந்தாலுமா?(நீங்கள் அவர்களைப் பின்பற்றுவீர்கள்) என்று (எச்சரிக்கையாளர்) கூறினார். இதற்கு அவர்கள், நீங்கள் எதனுடன் அனுப்பப்பட்டுள்ளீர்களோ அதை நிச்சயமாக நாங்கள் மறுக்கிறோம் என்று கூறினர். 
இதனால் நாம் அவர்களிடம் சரியான முறையில் பழி வாங்கினோம். எனவே (தூதர்களைப்) பொய்ப்படுத்தியவர்களின் முடிவு எவ்வாறாயிற்று என்பதை நீர் பார்ப்பீராக. ரு2
இப்ராஹீம் தமது தந்தையிடமும், தமது சமுதாயத்தினரிடமும் இவ்வாறு கூறிய போது (நிகழ்ந்ததை நினைத்துப் பாருங்கள்). நீங்கள் வணங்குபவற்றை விட்டு நான் முற்றிலும் விலகுகிறேன். 
ஆனால், என்னைப் படைத்தவனைத் தவிர, நிச்சயமாக அவன் எனக்கு வழிகாட்டுவான்.
அவரது (இப்ராஹீமின்) வழித் தோன்றல்கள் (இறைவனிடம்) திரும்புவதற்காக அவன் (இறைவன்) அதனை அவர்களுக்கிடையே நிலைத்திருக்கக்கூடிய ஒரு வாக்காக ஆக்கினான்.
ஆயினும் உண்மையும், (தூதைத்) தெளிவாக விளக்கக்கூடிய தூதரும் இவர்களிடம் வரும் வரை, நான் இவர்களையும், இவர்களின் மூதாதையர்களையும் (தற்காலிகமான) இன்பம் நுகரும் படி விட்டு வைத்தேன்.
ஆனால், அவர்களிடம் உண்மை வந்த போது, இது மாயவித்தையாகும்; நாங்கள் இதனை மறுக்கிறோம் என்று அவர்கள் கூறினர்.
மேலும், இந்தக் குர்ஆன் இரண்டு நகரங்களிலுள்ள ஒரு பெரிய மனிதருக்கு ஏன் இறக்கப்படவில்லை? என்றும் அவர்கள் கூறினர்1.
அவர்கள் (அந்தப் பெரிய மனிதர்கள்) தாம் உமது இறைவனின் கருணையைப் பகிர்ந்தளிக்கின்றனரா? நாமே இவ்வுலக வாழ்வில் அவர்களது வாழ்விற்குத் தேவையானவற்றை, அவர்களுக்கிடையே பகிர்ந்து கொடுக்கின்றோம். மேலும் அவர்களுள் சிலரை, மற்றுஞ்சிலரை விடப் பதவிகளில் உயர்த்துகின்றோம். இதன் விளைவாக அவர்களுள் சிலர், சிலரை அடிமைத்தனத்திற்குத் தாழ்த்துகின்றனர். அவர்கள் திரட்டுவதை விட உமது இறைவனின் கருணையே சிறந்தது.
மக்கள் எல்லோரும் ஒரே இனத்தவராகிவிடும் நிலைமை இல்லாமலிருந்திருப்பின் அளவற்ற அருளாள(னாகிய இறைவ) னை மறுப்பவர்களுடைய வீடுகளின் கூரைகளையும், அவர்கள் ஏறிச் செல்லும் படிக்கட்டுகளையும் வெள்ளியினால் ஆனவையாக ஆக்கியிருப்போம்.
மேலும், அவர்களது வீடுகளின் கதவுகளையும், அவர்கள் சாய்ந்து கொள்ளும் மஞ்சங்களையும் (வெள்ளியினால் ஆனவையாக ஆக்கியிருப்போம்).
(ஏன்,  அவற்றையெல்லாம்) தங்கத்தாலேயே ஆக்கியிருப்போம். ஆனால் ,இவையாவும் இவ்வுலக வாழ்விற்குரிய தற்காலிகமான பொருட்களேயாகும். உமது இறைவனின் விதிக்கேற்ப மறுமை(யின் சுகம்) இறையச்சமுடையவர்களுக்கே சொந்தமானதாகும். ரு3
அளவற்ற அருளாள(னாகிய இறைவ) னை நினைப்பதைப் புறக்கணித்து விடுபவனுக்கென்று ஒரு ஷைத்தானை நாம் ஒதுக்கிக் கொடுத்து விடுகின்றோம். இவன், அவனுடைய கூட்டாளியாக எப்போதும் இருப்பான்.
மேலும் நிச்சயமாக அவர்கள் (ஷைத்தான்கள்) இறைவனது வழியிலிருந்து அவர்களை தடுக்கின்றனர். இவ்வாறிருந்தும், தாங்கள் நேர்வழி காட்டப்பட்டவர்கள் என்று அவர்கள் நினைக்கின்றனர்.
இறுதியில், அத்தகைய ஒருவன் எம்மிடம் வரும் போது, அவன் (தன் கூட்டாளியிடம்,பூமியில்) நானும், நீயும் நேரெதிர் முகடுகளில் இருந்திருக்க வேண்டுமே என்று கூறுகின்றான். எனவே, (ஷைத்தானாகிய) அவன் மிகத் தீய கூட்டாளியாவான்.(என்பது அவனது சாட்சியினாலேயே நிரூபணமாகி விட்டது).
நீங்கள் அநீதியிழைத்துக் கொண்டிருந்ததனால், இன்று நீங்கள் தண்டனையில் கூட்டாளிகளாகியிருப்பது  உங்களுக்கு (உங்கள் வேதனையைக் குறைக்க) எந்தப் பயனையும் அளிக்காது.
செவிடனைக் கேட்குமாறு செய்ய உம்மால் இயலுமா? அல்லது குருடனுக்கோ,தெளிவான வழிகேட்டில் இருப்பவனுக்கோ உம்மால் வழிகாட்ட இயலுமா?
நாம் உம்மை (உலகிலிருந்து) எடுத்துக் கொண்டால் (மரணிக்கச் செய்தால்) அவர்களிடம் சரியான முறையில் பழி வாங்குவோம்.
அல்லது,  நாம் அவர்களுக்கு வாக்களித்திருப்பதை நாம் உமக்கு காட்டுவோம்2 . ஏனெனில் நிச்சயமாக நாம் அவர்கள் மேல் முழுமையான ஆற்றலைப் பெற்றவனாக இருக்கின்றோம்.
உமக்கு வஹி மூலம் அறிவிக்கப்பட்டிருப்பதை நீர் உறுதியாகப் பிடித்துக் கொள்வீராக. ஏனெனில் நீர் நேரான வழியில் இருக்கின்றீர்.
நிச்சயமாக இது உமக்கும், உமது சமுதாயத்தினருக்கும் ஒரு நினைவூட்டலேயாகும். கண்டிப்பாக நீங்கள் கேள்வி, கணக்குக் கேட்கப்படுவீர்கள்.
அளவற்ற அருளாள(னாகிய இறைவ) னையன்றி வணங்கப்படும் வேறெந்தக் கடவுளரையும் நாம் ஏற்படுத்தியுள்ளோமோ என்று உமக்கு முன்னர் நாம் அனுப்பிய எம் தூதர்களிடம் நீர் கேட்பீராக3. ரு4 
நிச்சயமாக நாம் மூஸாவை எம் அடையாளங்களுடன் ஃபிர்அவ்னிடமும், அவனது தலைவர்களிடமும் அனுப்பினோம். அவர், (அவர்களிடம்) நிச்சயமாக நான் எல்லா உலகங்களுக்கும் இறைவனாக விளங்குபவனின் தூதராக வந்திருக்கிறேன் என்று கூறினார்.
ஆனால் அவர், எம் அடையாளங்களை அவர்களிடம் கொண்டு வந்த போது, அவர்கள் அவற்றைக் குறித்து நகைத்துக் கொண்டனர்.
நாம் அவர்களுக்குக் காட்டிய ஒவ்வொரு அடையாளமும், தனக்கு முன்னுள்ள அடையாளத்தை விடப் பெரிதாகவே இருந்தது. அவர்கள் (எம்மிடம்) திரும்புவதற்காக நாம் அவர்களைத் தண்டனையைக் கொண்டு பிடித்தோம்.
மேலும் அவர்கள் கூறினர்: மாயவித்தைக்காரரே! உமது இறைவன் உம்மிடம் செய்த உடன்படிக்கைக்கேற்ப நீர் எங்களுக்காக அவனை வேண்டுவீராக. (அவன் இத் தண்டனையை எங்களை விட்டுத் தடுத்து விட்டால்) நிச்சயமாக நாங்கள் நேர்வழியினைப் பின்பற்றுவோம்.
ஆனால் நாம் அவர்களை விட்டுத் தண்டனையை அகற்றியதும், அவர்கள் தங்கள் வாக்குறுதியை முறித்து விட்டனர்.
ஃபிர்அவ்ன் தனது சமுதாயத்தினருக்கு அறிவிப்பு விடுத்து, என் சமுதாயத்தினரே! எகிப்தின் ஆட்சியும், எனக்குக் கீழ் ஓடிக் கொண்டிருக்கும் இந்நதிகளும் எனக்குரியவை இல்லையா? நீங்கள் பார்ப்பதில்லையா? என்று பறை சாற்றினான்.
இழிந்தவராகவும், தெளிவாகப் பேச முடியாதவராகவும் இருக்கின்ற இவரை விட நான் சிறந்தவனா? (அல்லது இவர் சிறந்தவரா?)
(இவர் சிறந்தவர் என்றால்) இவருக்குப் பொற்காப்புகள் ஏன் வழங்கப்படவில்லை?அல்லது (அவரது பாதுகாப்பிற்காக) அவரைச் சுற்றிலும் திரண்டிருக்கும் வானவர்கள் அவருடன் ஏன் வரவில்லை?
இவ்வாறு அவன் தன் சமுதாயத்தினரை ஏமாற்றி விட்டான். அவர்கள் அவனுக்குக் கீழ்ப்படிந்து விட்டனர். நிச்சயமாக அவர்கள் தீய சமுதாயத்தினராக இருந்தனர்.
பின்னர் அவர்கள் எமக்குக் கோபத்தை உண்டாக்கிய போது, நாம் அவர்களிடம் பழி வாங்கி, அவர்கள் எல்லோரையும் மூழ்கடித்து விட்டோம்.
நாம் அவர்களை பின்னர் தோன்றும் தலைமுறையினருக்கு ஒரு முன் நிகழ்ச்சியாகவும், ஓர் எடுத்துக்காட்டாகவும் ஆக்கினோம்.
மர்யத்தின் மகன் ஓர் உவமையாக எடுத்துரைக்கப்படும்போது, உமது சமுதாயத்தினர் அதனைக் குறித்துக் கூச்சலிடத் தொடங்குகின்றனர்.
எங்கள் கடவுளர் சிறந்தவர்களா? அல்லது அவர் சிறந்தவரா என்றும் அவர்கள் கூறுகின்றனர். அவர்கள் உம்மிடம் விவாதம் செய்வதற்காகவே இதனைக் கூறுகின்றனர். உண்மையிலேயே அவர்கள் சண்டையிடும் சமுதாயத்தினராவர்.
அவர் எம்முடைய அடியாராகவே விளங்கினார். அவருக்கு நாம் அருள் செய்து,அவரை இஸ்ராயீலின் மக்களுக்கு ஓர் எடுத்துக்காட்டாக ஆக்கினோம்.
நாம் விரும்பியிருந்தால், உங்களிலிருந்தும் சிலரைப் பூமியில் உங்கள் இடத்தில் (வாழ்ந்து வரும்) வானவர்களாக ஆக்கியிருப்போம்.
ஆனால் நிச்சயமாக அவர், அந்த நேரத்தின் ஓர் அடையாளமாக இருக்கிறார். எனவே நீங்கள் அதுகுறித்து ஐயப்பாடு கொள்ளாதீர்கள். மாறாக என்னைப் பின்பற்றுங்கள். இதுவே நேரான வழியாகும்.
(உண்மையிலிருந்து விலகியிருப்பவனாகிய) ஷைத்தான் உங்களை (நேரான பாதையிலிருந்து) தடுத்து விட வேண்டாம். நிச்சயமாக அவன் உங்களுக்குப் பகிரங்கமான பகைவனாவான்.
ஈஸா தெளிவான சான்றுகளுடன் வந்த போது கூறினார்: நிச்சயமாக நான் நுட்பமான ஞானத்துடனும், நீங்கள் கொண்டிருக்கும் கருத்து வேறுபாடுகளுள் சிலவற்றை உங்களுக்குத் தெளிவுபடுத்துவதற்காகவும் உங்களிடம் வந்துள்ளேன். எனவே நீங்கள் அல்லாஹ்வுக்கு அஞ்சி, எனக்குக் கட்டுப்படுங்கள்.
நிச்சயமாக என் இறைவனும், உங்கள் இறைவனும் அல்லாஹ்வே. எனவே நீங்கள் அவனையே வணங்குங்கள். இதுவே நேரான வழியாகும்.
ஆனால் (அவருக்கெதிரான) கூட்டத்தினர் தங்களுக்குள் கருத்து வேறுபாடு கொண்டனர். எனவே அநீதியிழைத்தவர்களுக்கு, வேதனையளிக்கக்கூடிய நாளின் தண்டனை மூலம் அழிவு விதிக்கப்பட்டுள்ளது.
அவர்கள் அறிந்து கொள்ளாமலிருக்கும் வேளையில் அவர்களிடம் திடீரென்று வரும் அந்த நேரத்தையல்லவா அவர்கள் எதிர்பார்க்கின்றனர்.
இறையச்சமுடையவர்களைத் தவிர, ஏனைய நண்பர்கள் அந்நாளில் ஒருவருக்கொருவர் பகைவராகி விடுவர்.
(அவர்களிடம் இறைவன் கூறுவான்) என் அடியார்களே! இன்று உங்களுக்கு எவ்வித அச்சமுமில்லை; நீங்கள் கவலையடையவுமாட்டீர்கள்;
இத்தகையோர் எம் வசனங்களிடத்து நம்பிக்கை கொண்டு, கீழ்ப்படிந்து நடப்பவர்களாக விளங்கினர்.
நீங்களும், உங்கள் மனைவியர்களும் மகிழ்ச்சியடைந்தவர்களாய் சுவர்க்கத்தில் நுழையுங்கள் (என்று இறைவன் அவர்களிடம் கூறுவான்).
பொன்னாலான தட்டுகளும், குவளைகளும் மீண்டும்,மீண்டும் அவர்களிடம் கொண்டு வரப்படும். உள்ளங்கள் விரும்புபவையும், கண்களுக்கு இனியவையும்,அ(த் தோட்டத்)தில் உள்ளன. நீங்கள் அதில் என்றென்றும் வாழ்ந்து வருவீர்கள்.
மேலும் நீங்கள் செய்த செயல்களின் பலனாக நீங்கள் வாரிசாக்கப்பட்டுள்ள சுவர்க்கம் இதுவே.
அதில் உங்களுக்காக மிகுதியான பழங்கள் உண்டு. அவற்றிலிருந்து நீங்கள் உண்பீர்கள்.
நிச்சயமாக குற்றவாளிகள் நரகத் தண்டனையில் நீண்ட காலம் தங்கியிருப்பர்.
அது, அவர்களுக்கு எளிதாக்கப்படமாட்டாது. அவர்கள் அதில் நம்பிக்கையிழந்தவர்களாகி விடுவார்கள்.
நாம் அவர்களுக்கு அநீதியிழைக்கவில்லை; மாறாக, அவர்கள் தமக்குத் தாமே அநீதி இழைத்து வந்தனர்.
மேலும் அவர்கள் (இவ்வாறு) கூச்சலிடுவார்கள்: (நரகத்தின்) அதிகாரியே! உமது இறைவன் எங்களுக்கு மரணத்தைத் தர வேண்டும். (அதற்கு அவர்) நீங்கள் (இங்கு) நீண்டகாலம் தங்கியிருப்பீர்கள் என்று கூறுவார்.
நிச்சயமாக நாம் உங்களிடம் உண்மையைக் கொண்டு வந்தோம். ஆனால் உங்களுள் பெரும்பாலார் உண்மையை வெறுப்பவர்களாக இருந்தீர்கள் (என்று இறைவன் கூறுவான்).
அவர்கள் (அல்லாஹ்வின் தூதரைத்) தாக்கத் தீர்மானித்துள்ளனரா? அவ்வாறாயின்,நாமும் தீர்மானித்துள்ளோம்4.
அவர்களது இரகசியங்களையும், சதித்திட்டங்களையும் நாம் கேட்பதில்லை என்று அவர்கள் நினைக்கின்றனரா? அவ்வாறன்று; மாறாக எம் தூதர்கள் அவர்களுடனிருந்து (எல்லாவற்றையும்) பதிவு செய்து கொண்டிருக்கின்றனர்.
அளவற்ற அருளாள(னாகிய இறைவ) னுக்கு ஒரு மகன் இருந்தால், அவரை வணங்குபவர்களுள் நான் முதன்மையானவனாக இருந்திருப்பேன் என்று நீர் கூறுவீராக5.
வானங்கள், பூமி ஆகியவற்றிற்கு இறைவனாகவும், அரியணைக்கு இறைவனாகவும் விளங்குபவன், அவர்கள் கற்பிக்கின்ற (இணைகள் எல்லா)வற்றை விட்டும் தூயவனாவான்.
எனவே அவர்களுக்கு வாக்களிக்கப்பட்ட அவர்களது நாளை, அவர்கள் சந்திக்கும் வரை அவர்கள் வீண் பேச்சிலும், விளையாட்டுகளிலும் ஈடுபட்டிருக்குமாறு நீர் அவர்களைத் தனியே விட்டு விடுவீராக.
அவனே வானங்களிலும் வணக்கத்திற்குரியவன்; பூமியிலும் வணக்கத்திற்குரியவன். அவன் மிக நுட்பமான ஞானமுள்ளவனும், நன்கு அறிபவனுமாவான்.
வானங்கள், பூமி மற்றும் இவ்விரண்டிற்குமிடையிலுள்ளவை ஆகியவற்றின் ஆட்சிக்குரியவன் மிகவும் அருளுக்குரியவனாவான். அந்த (மறுமை) நேரத்தைப் பற்றிய ஞானம் அவனிடமே உள்ளது. அவனிடமே நீங்கள் திரும்பக் கொண்டு செல்லப்படுவீர்கள்.
அவர்கள், அவனையன்றி எவரை அழைக்கின்றனரோ அவர்கள் பரிந்து பேசுவதற்குத் தகுதியுடையவர்கள் அல்ல. ஆனால் உண்மைக்குச் சாட்சி பகர்பவரே பரிந்து பேசுவதற்கு உரிமை பெற்றுள்ளார்6. (இந்த உண்மையினை) அவர்கள் அறிவார்கள்.
அவர்களைப் படைத்தவன் எவன் என்று நீர் அவர்களிடம் வினவினால், நிச்சயமாக அவர்கள் அல்லாஹ் என்பார்கள். இருப்பினும் அவர்கள் எங்கே திருப்பிவிடப்படுகின்றனர்?
என் இறைவா! இவர்கள் நம்பிக்கை கொள்ளாத சமுதாயத்தினராக இருக்கின்றனர் என்ற இ(த் தூது)வரது கூற்றின் மேல் ஆணையாக!
நீர் அவர்களை மன்னித்து, சாந்தி உண்டாவதாக என்று கூறுவீராக! இதனால் அவர்கள் (உண்மையினை) விரைவில் அறிந்து கொள்வர். (என்று நாம் பதிலளித்தோம்). ரு7
அளவற்ற அருளாளனும், மேன்மேலும் கருணை காட்டுபவனுமாகிய அல்லாஹ்வின் பெயரால் (ஓதுகின்றேன்). 
ஹா-மீம். மிகுந்த புகழுக்குரியவன்; மிகுந்த மேன்மைக்குரியவன். (ஆகிய இறைவனிடமிருந்து இவ்வதிகாரம் இறங்கியுள்ளது). 
தன் கருத்தைத் தெளிவாக விளக்குகின்ற இவ்வேதத்தின் மேல் ஆணையாக! (அதாவது நாம் இவ்வுண்மைக்குச் சான்றாக இக்குர்ஆனையே முன் வைக்கின்றோம்). 
நிச்சயமாக நாம் இதனை அருளுக்குரிய ஓர் இரவில் இறக்கினோம். நிச்சயமாக நாம் (தவறான வழியில் செல்பவர்களை எப்போதும்) எச்சரிக்கை செய்தே வருகிறோம். 
அதில்1 ஒவ்வொரு ஞானமிக்கக்  கட்டளையும், திட்டவட்டமாகக் காட்டப்பட்டுள்ளது2. 
எமது கட்டளையினால்3 (அவ்வாறு பிரித்துக் காட்டப்பட்டுள்ளது) நிச்சயமாக நாம் எப்போதும் தூதர்களை அனுப்பியே வந்தோம். 
இது, உமது இறைவனிடமிருந்து வந்த கருணையாகும்4. நிச்சயமாக அவன் நன்கு கேட்பவனும், நன்கு அறிபவனுமாவான். 
நீங்கள் நம்பிக்கை கொண்டிருப்பின், (அவன்) வானங்கள், பூமி மற்றும் அவ்விரண்டிற்கும் இடையிலுள்ளவற்றின் இறைவன் ஆவான். 
அவனையன்றி வணக்கத்திற்குரியவர் எவரும் இல்லை. அவனே உயிரை அளிக்கவும், மரணத்தைத் தரவும் செய்கின்றான். அவன், உங்கள் இறைவனும், உங்கள் முந்தைய மூதாதையர்களின் இறைவனுமாவான். 
இருந்தும், அவர்கள் ஐயத்தில் விளையாடுகின்றனர்.
எனவே தெளிவான புகை ஒன்றை வானம் கொண்டு வரும் நாளை நீர் எதிர்பார்ப்பீராக5. 
அது, மக்கள் எல்லோர் மேலும் நிழலை உண்டு பண்ணும். இது வேதனையளிக்கக்கூடிய தண்டனையாகும். 
(மக்கள் அதனைக் கண்டு கதறுவர்) எங்கள் இறைவா! இத்தண்டனையை எங்களை விட்டு அகற்றி விடுவாயாக! நிச்சயமாக நாங்கள் நம்பிக்கை கொள்கின்றோம். 
அறிவுரைகள் அவர்களுக்கு எவ்வாறு தான் பலனளிக்கும்? (ஏனெனில், உண்மையைத்) தெளிவாக விளக்கும் ஒரு தூதர் ஏற்கனவே அவர்களிடம் வந்துள்ளார். 
இருப்பினும், அவர்கள் அவரைப் புறக்கணித்து விட்டு, இவர் எவராலோ கற்பிக்கப்பட்ட பைத்தியக்காரர் என்று கூறினார்கள். 
சிறிது நேரத்திற்காக நாம் அத்தண்டனையை அகற்றுவோம். ஆனால், நிச்சயமாக நீங்கள் (அதே நிராகரிப்பின்பால்) திரும்புவீர்கள். 
நாம் (உங்களை) மிகவும் வலுவான பிடியால் பிடிக்கும் நாளில், நிச்சயமாக நாம் சரியான முறையில் பழி வாங்குவோம் (என்பதனை நீங்கள் அறிந்து கொள்வீர்கள்). 
நாம் இவர்களுக்கு முன்னர் ஃபிர்அவ்னின் சமுதாயத்தினரைச் சோதித்தோம். அவர்களிடம் கண்ணியத்திற்குரிய ஒரு தூதர் வந்தார். 
(அவர், அவர்களிடம் கூறினார்): அல்லாஹ்வின் அடியார்களை நீங்கள் என்னிடம் ஒப்படைத்து விடுங்கள். நிச்சயமாக நான் உங்களுக்கு நம்பிக்கையில் உண்மையான ஒரு தூதராவேன்; 
அல்லாஹ்வை எதிர்ப்பதில் நீங்கள், உங்களை உயர்த்திக் கொள்ளாதீர்கள். நிச்சயமாக நான், உங்களிடம் தெளிவான சான்றுடன் வந்துள்ளேன்;
என்னை நீங்கள் (அவசரப்பட்டு) கல்லெறிந்து கொன்று விடாதிருப்பதற்காக, என் இறைவனும், உங்கள் இறைவனுமாகிய அவனிடம் நான் பாதுகாப்புக் கோருகிறேன்; 
நீங்கள் என்னை நம்பவில்லையாயின், நீங்கள் என்னை முற்றிலும் தனியாக விட்டு விடுங்கள். 
பின்னர் அவர், இவர்கள் பாவம் செய்யும் சமுதாயத்தினராக இருக்கின்றனர் என்று கூறித் தம் இறைவனை வேண்டினார். 
(அப்போது இறைவன் கூறினான்:) நீர் என் அடியார்களை இரவோடு இரவாக (இந்த நாட்டிலிருந்து) அழைத்துச் செல்வீராக. ஏனெனில் நீங்கள் பின்தொடரப்படுவீர்கள். 
கடல் தாழ்ந்து அமைதியாக இருக்கும் வேளையில், நீர் அதனை (உமக்குப் பின்னால்) விட்டு விடுவீராக. நிச்சயமாக அவர்கள் மூழ்கடிக்கப்பட வேண்டிய படையினராவர். 
அவர்கள் தங்களுக்குப் பின்னர் எத்தனையோ தோட்டங்களையும், நீரூற்றுக்களையும் விட்டுச் சென்றனர்! 
வயல்களையும், கண்ணியத்திற்குரிய இடங்களையும்; 
அவர்கள் மகிழ்ச்சியடைந்நு கொண்டிருந்த சுகபோகங்களையும்( விட்டுச் சென்றனர்). 
இவ்வாறே நிகழ்ந்தது. நாம் இவை எல்லாவற்றிற்கும் மற்றொரு சமுதாயத்தினரை வாரிசாக ஆக்கினோம்6. 
வானமும், பூமியும் அவர்களுக்காக அழவில்லை7. அவர்களுக்குக் காலக்கெடு அளிக்கப்படவுமில்லை. ரு1
இஸ்ராயீலின் மக்களை இழிவான தண்டனையிலிருந்து நாம் காப்பாற்றினோம். 
(அதாவது) ஃபிர்அவ்னிடமிருந்து. நிச்சயமாக அவன் மிக்க கர்வம் கொண்டவனாகவும், வரம்பு மீறி நடப்பவர்களைச் சேர்ந்தவனாகவும் இருந்தான். 
நாம் (அவர்களது தகுதியைத்) தெரிந்து கொண்டு (அவர்களின் காலத்திலுள்ள) எல்லாச் சமுதாயங்களுக்கும் மேலாக அவர்களைத் தேர்ந்தெடுத்தோம். 
தெளிவானதொரு சோதனையைக் கொண்ட பல அடையாளங்களை நாம் அவர்களுக்கு வழங்கினோம். 
நிச்சயமாக இவர்கள் கூறுகின்றனர்: 
நமக்கு முதல் மரணத்தையன்றி வேறெந்த மரணமும் இல்லை; நாம் மீண்டும் எழுப்பப்படவும் மாட்டோம்; 
எனவே, நீங்கள் உண்மை சொல்பவர்களாயின், எங்கள் மூதாதையர்களை (திரும்பக்) கொண்டு வந்து காட்டுங்கள். 
அவர்கள் சிறந்தவர்களா? அல்லது துப்பா (என்னும்) சமுதாயத்தினரும், இவர்களுக்கு முன்னிருந்தவர்களுமா? (சிறந்தவர்கள்). அவர்களெல்லாம் குற்றம் செய்பவர்களாக இருந்ததனால், நாம் அவர்களை அழித்து விட்டோம். 
நாம் வானங்களையும், பூமியையும் மற்றும் அவ்விரண்டிற்கிடையிலுள்ளவற்றையும் விளையாட்டிற்காகப் படைக்கவில்லை. 
நாம் அவற்றை நிலையான ஒரு நோக்கத்திற்காகவே படைத்தோம். ஆனால் அவர்களுள் பெரும்பாலார் அறிவதில்லை.
நிச்சயமாக தீர்ப்பு நாள் அவர்கள் எல்லோருக்கும் குறிப்பிட்ட நேரமாகும். 
அந்நாளில் நண்பர் எவரும், எந்த நண்பருக்கும் அறவே பயன்பட மாட்டார். அவர்கள் உதவி செய்யப்படவும் மாட்டார்கள். 
ஆனால் எவருக்கு அல்லாஹ் கருணை காட்டுவானோ அவரைத் தவிர. நிச்சயமாக அவன் வல்லமையுள்ளவனும், மேன்மேலும் கருணை காட்டுபவனுமாவான். ரு2 
நிச்சயமாக கள்ளி மரம்8 
பாவிகளின் உணவாகும். 
உருகிய செம்பைப் போன்று அது (அவர்களது) வயிறுகளில் கொதிக்கும். 
சுடுவெந்நீர் கொதிப்பது போல். 
(நாம் வானவர்களுக்குக் கட்டளையிடுவோம்) நீங்கள் அவனைப் பிடித்துச் சுடர்விட்டெரியும் நெருப்பின் மையத்திற்கு இழுத்துச் செல்லுங்கள்; 
பின்னர் தண்டனையாகத் தரப்படும் கொதிக்கும் நீரை அவனது தலை மேல் ஊற்றுங்கள். 
(நாம் அவனிடம் கூறுவோம்: இத் தண்டனையை) நீ சுவைத்துப் பார்; நீ வல்லமையுள்ளவனும், கண்ணியத்திற்குரியவனும் ஆயிற்றே! (நீ அவ்வாறே உன்னைப் பற்றி நினைத்துக் கொண்டிருந்தாய்).
நீங்கள் ஐயம் கொண்டிருந்தது நிச்சயமாக இதுவே. (என்றும் நாம் கூறுவோம்). 
நிச்சயமாக இறையச்சமுடையோர் பாதுகாப்பான இடத்தில் இருப்பார்கள். 
தோட்டங்கள், நீரூற்றுக்கள் ஆகியவற்றிற்கிடையே (இருப்பார்கள்). 
அவர்கள் மெல்லிய பட்டாடையும், கனமான பட்டாடையும் அணிந்து, ஒருவரையொருவர் நோக்கியவாறு அமர்ந்திருப்பார்கள். 
(அது) அவ்வாறே (இருக்கும்) அகன்ற, கருமை நிறக் கண்களைக் கொண்ட அழகிய இணைகளை நாம் அவர்களுக்குத் துணைவர்களாக வழங்குவோம். 
அவர்கள் அவற்றில் எல்லாவகையான பழங்களையும் வரவழைப்பர்; மேலும் அமைதியுடன் வாழ்ந்து வருவர். 
முதல் மரணத்தைத் தவிர, அவர்கள் அவற்றில் வேறெந்த மரணத்தையும் சுவைக்க மாட்டார்கள். கொழுந்து விட்டெரியும் நெருப்புத் தண்டனையிலிருந்து அவன் அவர்களைக் காப்பாற்றுவான்; 
(இதுவும்) உமது இறைவனிடமிருந்துள்ள அருளாகும். இது ஒரு மகத்தான வெற்றியாகும். 
அவர்களின் அறிவுரையினைப் பெறுவதற்காக நாம் இதனை (குர்ஆனை) உமது மொழியில் எளிதாக்கியுள்ளோம். 
எனவே நீர் எதிர்பார்த்திருப்பீராக; அவர்களும் எதிர்பார்த்துக் கொண்டிருக்கின்றனர். ரு3
அளவற்ற அருளாளனும், மேன்மேலும் கருணை காட்டுபவனுமாகிய அல்லாஹ்வின் பெயரால் (ஓதுகின்றேன்). 
ஹா-மீம். மிகுந்த புகழுக்குரியவன்; மிகுந்த மேன்மைக்குரியவன் (ஆகிய இறைவனிடமிருந்து இவ்வதிகாரம் இறங்கியுள்ளது). 
இவ்வேதம் வல்லோனும், ஞானமிக்கோனுமாகிய அல்லாஹ்விடமிருந்து இறக்கப்பட்டுள்ளதாகும். 
நிச்சயமாக நம்பிக்கை கொள்பவர்களுக்கு வானங்களிலும், பூமியிலும் அடையாளங்கள் உள்ளன. 
உங்களின் படைப்பிலும், (பூமியில்) அவன் பரப்பியுள்ள படைப்பினங்களிலும் உறுதியான நம்பிக்கை கொண்டிருக்கும் சமுதாயத்தினருக்கு அடையாளங்கள் உள்ளன. 
மேலும், இரவு,பகல் மாறி மாறி வருவதிலும், அல்லாஹ் வானத்திலிருந்து இறக்கும் வாழ்விற்குரிய பொருளிலும், (நீரிலும்) பிறகு இதன் மூலம் பூமியை அதன் மரணத்திற்குப் பின்னர் உயிர்ப்பிப்பதிலும், காற்றுகளை மாறி மாறி வீசச் செய்வதிலும் அறிந்து கொள்ளும் சமுதாயத்தினருக்குப் பல அடையாளங்கள் உள்ளன. 
அல்லாஹ்வின் இந்த அடையாளங்களை நாம் உமக்கு முற்றிலும் உண்மையுடன் ஓதிக் காட்டுகிறோம். இவ்வாறிருக்க, அல்லாஹ்வுக்கும், அவனது அடையாளங்களுக்கும் பின்னர் (அதாவது அவனது வார்த்தையையும், அடையாளங்களையும் மறுத்ததன் பின்னர்) அவர்கள் எந்தச் செய்தியை நம்புவர்? 
பொய்யனாகவும், பாவியாகவும் இருக்கின்ற ஒவ்வொருவனுக்கும் அழிவு தான். 
அத்தகையவன், தன் முன் ஓதிக் காட்டப்படுகின்ற அல்லாஹ்வின் வசனங்களைச் செவியேற்றதன் பின்னர், பெருமையுடன் அவன் அவற்றைச் செவியேற்காதது போன்று, தனது நிராகரிப்பில் பிடிவாதம் செய்கின்றான். எனவே வேதனையளிக்கக்கூடிய தண்டனையைப் பற்றிய செய்தியை நீர் அவனுக்கு அறிவிப்பீராக. 
எம்முடைய வசனங்களுள் எதையாவது அவன் தெரிந்து கொண்டால், அதை ஏளனத்திற்குரியதாக ஆக்கிக் கொள்கின்றான். இத்தகையோருக்கு இழிவிற்குரிய தண்டனை உண்டு.
அவர்களுக்கு முன்னாலிருப்பது நரகமேயாகும். மேலும் அவர்கள் சம்பாதித்திருப்பது அவர்களுக்குச் சிறிதும் பயனளிக்காது. அவர்கள் அல்லாஹ்வையன்றி எவர்களைப் பாதுகாப்பாளர்களாக எடுத்துள்ளனரோ அவர்களும் (பயனளிக்க மாட்டார்கள்). மேலும் அவர்களுக்கு மாபெரும் தண்டனை உண்டு. 
இது(வே சரியான) நேர்வழியாகும். மேலும் தங்கள் இறைவனின் வசனங்களை மறுப்பவர்களுக்கு வேதனையளிக்கக்கூடிய தண்டனை உண்டு. ரு1 
அல்லாஹ்தான், தன் கட்டளையைக் கொண்டு கடலை அதில் கப்பல்கள் இயங்குவதற்காக உங்களுக்குத் தொண்டு செய்ய வைத்தான். நீங்கள் அதன் வாயிலாக அவனது அருளைத் தேடவும், நீங்கள் நன்றி செலுத்தவும் (அவன் அவ்வாறு செய்தான்). 
மேலும் அவன் வானங்களிலும், பூமியிலும் உள்ள எல்லாவற்றையும் உங்களுக்குத் தொண்டு செய்ய வைத்தான். சிந்தனை செய்யும் சமுதாயத்தினருக்கு நிச்சயமாக இதில் அடையாளங்கள் உள்ளன. 
(தம்மைத் துன்புறுத்தியவர்களையும்) அல்லாஹ்வின் நாளைக் குறித்து அஞ்சாதவர்களையும் மன்னிக்குமாறு நம்பிக்கையாளர்களிடம் நீர் கூறுவீராக. இதனால் அவன் (அத்தகு) சமுதாயத்தினருக்கு, அவர்களது செயல்களுக்குரிய கூலியினைக் கொடுப்பான். 
எவன் (நம்பிக்கைக்கேற்ப) நற்செயல் செய்கிறானோ, அதன் பலன் அவனுக்கே கிடைக்கும். எவன் தீமை செய்கிறானோ அதன் தீங்கும் அவனுக்கே- பின்னர் நீங்கள் (யாவரும்) உங்கள் இறைவனிடமே திரும்பக் கொண்டு செல்லப்படுவீர்கள். 
நிச்சயமாக நாம் இஸ்ராயீலின் மக்களுக்கு வேதத்தையும், ஆட்சியையும், நபித்துவத்தையும் வழங்கினோம். நாம் அவர்களுக்குத் தூய்மையான பொருட்களிலிருந்து வாழ்விற்குரியவற்றைக் கொடுத்தோம். மேலும் அக்கால மக்களை விட அவர்களுக்குச் சிறப்பினை அளித்தோம். 
மேலும் நாம் அவர்களுக்குத் தெளிவான கட்டளைகளையும் வழங்கினோம். அவர்களிடம் (உண்மையான) ஞானம் வந்ததன் பின்னரே அவர்களுக்கிடையிலுள்ள போட்டியினால் அவர்கள் கருத்து வேறுபாடு கொண்டனர். நிச்சயமாக உமது இறைவன், அவர்கள் கொண்டிருந்த கருத்து வேறுபாடுகள் குறித்து மறுமைநாளில் அவர்களுக்கிடையே தீர்ப்பு வழங்குவான். 
பின்னர் நாம் உம்மை, கட்டளைகளைக் கொண்ட தெளிவானதொரு மார்க்கத்தில் ஆக்கினோம். எனவே நீர் அதனைப் பின்பற்றுவீராக. அறிவற்றவர்களின் தீய விருப்பங்களைப் பின்பற்றாதிருப்பீராக. 
நிச்சயமாக அவர்கள் அல்லாஹ்வுக்கெதிராக உமக்கு எந்தப் பயனையும் அளிக்க மாட்டார்கள். நிச்சயமாக அநீதியிழைப்பவர்கள் ஒருவருக்கொருவர் நண்பர்களாவர். ஆனால் அல்லாஹ் இறையச்சமுடையவர்களின் நண்பனாவான்.
இ(வ் வேதமான)து, மனித இனத்திற்குத் தெளிவான சான்றுகள்(உள்ளதாகும்). மேலும் உறுதியான நம்பிக்கை கொள்கின்ற சமுதாயத்தினருக்கு வழிகாட்டுதலும், கருணையுமாகும். 
தீயசெயல்களைச் செய்கின்றவர்கள், அவர்களின் வாழ்வும், மரணமும் ஒன்றுபோல் ஆகும் வண்ணம்1, நம்பிக்கை கொண்டு, நற்செயல்கள் செய்கின்றவர்களைப் போன்று நாம் ஆக்குவோம் என்று எண்ணுகின்றனரா? அவர்களின் தீர்ப்பு எவ்வளவு கெட்டதாக உள்ளது? ரு2 
அல்லாஹ் வானங்களையும், பூமியையும் நிலையான ஒரு நியதிக்கேற்ப படைத்துள்ளான். இதன் விளைவாக ஒவ்வொரு மனிதனுக்கும், அவன் சம்பாதிப்பதற்குரிய நற்பலன் கொடுக்கப்படும். மேலும் அவர்களுக்கு அநீதியிழைக்கப்படமாட்டாது. 
தனது மன இச்சைகளை தனது கடவுளாக ஆக்கிக் கொண்டவனை நீர் பார்த்தீரா? மேலும் அல்லாஹ் தனது ஞானத்தின் அடிப்படையில் அவனை வழிதவறியவன் என்று தீர்மானித்து, அவனது காதுகளிலும், அவனது உள்ளத்திலும் முத்திரையிட்டு, அவனது கண்களில் திரையிட்டுள்ளான். எனவே அல்லாஹ்வு(டைய இச் செயலு)க்குப் பின்னர் அவனுக்கு நேர்வழி காட்டுபவர் யார்? நீங்கள் அறிவுரையினைப் பெற்றுக் கொள்வதில்லையா? 
நம்முடைய இவ்வுலக வாழ்வைத் தவிர வேறு (வாழ்வு) இல்லை. நாம் (இங்கேயே) மரணமடைகின்றோம். மேலும் நாம் (இங்கே) வாழ்கின்றோம். காலம் தான் நம்மை அழிவிற்குள்ளாக்குகின்றது என்று அவர்கள் கூறுகின்றனர். ஆனால் அவர்களுக்கு அதனைப் பற்றிய எந்த அறிவும் கிடையாது. அவர்கள் வீண் கற்பனை செய்கின்றனர். 
எமது மிகத்தெளிவான வசனங்கள் அவர்களுக்குப் படித்துக் காட்டப்படும் போது, நீங்கள் உண்மையாளர்களாயின், எங்கள் மூதாதையர்களை (த் திரும்ப)க் கொண்டு வாருங்கள் எனக் கூறுவதே அவர்களின் வாதமாக இருக்கின்றது. 
நீர் கூறுவீராக: அல்லாஹ்வே உங்களுக்கு உயிரைக் கொடுக்கிறான். பின்னர் அவனே உங்களை மரணமடையச் செய்கிறான். இதன் பின்னர் ஐயத்திற்கிடமில்லாத மறுமை நாள் வரை அவனே உங்களை ஒன்றுதிரட்டுவான். ஆனால் மக்களுள் பெரும்பாலார் இதனை அறிவதில்லை. ரு3 
வானங்கள் மற்றும் பூமியின் ஆட்சி அல்லாஹ்விற்கே உரியது. வாக்களிக்கப்பட்ட நேரம் வரும் நாளில் உண்மையினை ஏற்க மறுப்பவர்கள், இழப்பிற்குரியவர்களாவர். 
ஒவ்வொரு சமுதாயத்தினரும் மண்டியிட்டு வீழ்ந்து கிடப்பதை நீர் காண்பீர். ஒவ்வொரு சமுதாயத்தினரும், அவர்களது வேதத்தின்பால் அழைக்கப்படுவர்2. இன்று உங்களுக்கு, உங்கள் செயல்களுக்குரிய கூலி கொடுக்கப்படும். 
இது எமது வேதமாகும். இது உங்களுக்கு எதிராக உண்மையைப் பேசுகின்றது. நீங்கள் செய்தவற்றையெல்லாம் நாம் பதிவு செய்து கொண்டிருந்தோம்.
எனவே நம்பிக்கை கொண்டு, நற்செயல்கள் செய்தவர்களை அவர்களின் இறைவன் தன் கருணையில் நுழையச் செய்வான். இதுவே மிகத்தெளிவான வெற்றியாகும். 
ஆனால், நிராகரித்தவர்களைப் பொறுத்த வரை, உங்களுக்கு என் வசனங்கள் படித்துக் காட்டப்பட்டதில்லையா? ஆனால் நீங்கள் கர்வம் கொண்டிருந்தீர்கள். மேலும் நீங்கள் குற்றம் செய்யும் சமுதாயத்தினராக இருந்தீர்கள்.(என்று அவர்களிடம் கூறப்படும்). 
நிச்சயமாக அல்லாஹ்வின் வாக்குறுதி உண்மையானதேயாகும். (உலகின் இறுதி வாழ்விற்குரிய) அந்த நேரமும் (வரவிருக்கிறது) . அதில் எத்தகு ஐயத்திற்கும் இடமில்லை என்று (உங்களிடம்) கூறப்பட்ட பொழுது, நீங்கள், அந்தநேரம் எதுவென்று நாங்கள் அறியோம்; நாங்கள் அதனை ஒரு கற்பனையென்றே கருதுகின்றோம்; அது குறித்து எங்களுக்கு எந்த உறுதிப்பாடும் கிடையாது என்றீர்கள். 
அவர்கள் செய்த தீமைகள் அவர்களுக்கு வெளிப்பட்டுவிடும். அவர்கள் ஏளனம் செய்து கொண்டிருந்தது அவர்களைச் சூழ்ந்து கொள்ளும். 
அவர்களிடம் இவ்வாறு கூறப்படும்: உங்களுடைய இந்த நாளைச் சந்திக்க இருந்ததை நீங்கள் மறந்தது போன்று, இன்று நாம் உங்களை மறந்து விடுவோம். உங்கள் புகலிடம் நெருப்பாகும். உங்களுக்கு உதவி செய்பவர் எவரும் இல்லை. 
இதற்குக் காரணமானது நீங்கள் அல்லாஹ்வின் அடையாளங்களை ஏளனத்திற்கு உரியதாக்கினீர்கள். உலக வாழ்க்கை உங்களை ஏமாற்றி விட்டது. எனவே இன்று அவர்கள் அதிலிருந்து வெளியேற்றப்படவும் மாட்டார்கள். மேலும் (கருணைக்காக) வேண்டிக் கொள்ள அவர்கள் அனுமதிக்கப்படவும் மாட்டார்கள். 
வானங்கள் மற்றும் பூமியின் இறைவனும், எல்லா உலகங்களின் இறைவனுமாகிய அல்லாஹ்வுக்கே எல்லாப்புகழும். 
வானங்களிலும், பூமியிலுமுள்ள மகிமைகளெல்லாம் அவனுக்கே உரியன. அவன் வல்லமையுள்ளவனும், நுண்ணறிவுள்ளவனுமாவான். ரு4
அளவற்ற அருளாளனும், மேன்மேலும் கருணை காட்டுபவனுமாகிய அல்லாஹ்வின் பெயரால் (ஓதுகின்றேன்). 
ஹா-மீம். (இவ்வதிகாரத்தை இறக்குபவன் மிகுந்த புகழுக்குரியவன், மிகுந்த மேன்மைக்குரியவன்.). 
இவ்வேதம் வல்லோனும், நுண்ணறிவுள்ளோனுமாகிய அல்லாஹ்விடமிருந்து இறக்கப்பட்டதாகும். 
நாம் வானங்கள், பூமி மற்றும் அவற்றிற்கிடையிலுள்ளவையெல்லாம் உண்மையைக் கொண்டும், குறிப்பிட்ட ஒரு காலத்திற்காகவுமேயன்றிப் படைக்கவில்லை. ஆனால், நிராகரிப்போர் அவர்களுக்கு எச்சரிக்கப்படுவதிலிருந்து விலகி விடுகின்றனர். 
நீர் கூறுவீராக: நீங்கள் அல்லாஹ்வையன்றி அழைப்பவற்றைக் கவனித்தீர்களா? அவர்கள் பூமியில் படைத்திருப்பதை எனக்குக் காட்டுங்கள். அல்லது வானங்களைப் படைப்பதில் அவர்களுக்கு ஏதேனும் பங்கு உண்டா? நீங்கள் உண்மை பேசுபவர்களாயின், இதற்கு முன்னுள்ள எந்த வேதத்தையாவது அல்லது அறிவின் சில சான்றுகளையாவது என்னிடம் கொண்டு வாருங்கள். 
மறுமைநாள் வரை தங்களுக்குப் பதிலளிக்காதவற்றை அல்லாஹ்வுக்குப் பதிலாக அழைப்பவனை விட மிகவும் வழிகெட்டவன் எவன்? மேலும் அவர்கள், இவர்களின் அழைப்பை அறிவதே இல்லை. 
மேலும் மனித இனம் (மீண்டும் உயிர் பெற்று) ஒன்றுதிரட்டப்படும் போது (கடவுள்களாகக் கருதப்பட்ட) அவர்கள், இவர்களுக்குப் பகைவர்களாகி விடுவார்கள். அவர்கள், இவர்களின் வணக்கத்தை மறுப்போராகவும் இருப்பார்கள். 
அவர்களுக்கு எமது தெளிவான வசனங்கள் படித்துக் காட்டப்படும் போது நிராகரிப்போர், உண்மையைக் குறித்து அது தங்களிடம் வரும் போது இது தெளிவான மாயவித்தையேயாகும் என்று கூறுகின்றனர். 
அவர் (குர்ஆனாகிய) இதனைத் தாமாகவே இட்டுக்கட்டியுள்ளார் என அவர்கள் கூறுகின்றனரா? நீர் கூறுவீராக: நானே இதனை உருவாக்கியிருந்தால், அல்லாஹ்வு(டைய தண்டனை)க் கெதிராக உங்களால் எனக்குச் சிறிதும் பயனளிக்க இயலாது1. நீங்கள் ஈடுபட்டிருக்கும் (வீண்) பேச்சை அவன் நன்கு அறிகின்றான். அவன் எனக்கும், உங்களுக்குமிடையில் சாட்சிக்குப் போதுமானவன். அவன் மிக்க மன்னிப்பவனும், மேன்மேலும் கருணை காட்டுபவனுமாவான். 
நீர் கூறுவீராக: நான் புதிய தூதன் அல்ல (எனக்கு முன்னரும் ஏராளமான தூதர்கள் தோன்றியிருந்தனர்). மேலும், என்னிடம் எவ்வாறு நடந்து கொள்ளப்படுமென்பதும் எனக்குத் தெரியாது. உங்களைக் குறித்தும் (எவ்வாறு நடந்து கொள்ளப்படும் என்பது எனக்குத்) தெரியாது. எனக்கு அறிவிக்கப்பட்ட வஹியையே நான் பின்பற்றுகின்றேன். மேலும் நான் ஒரு தெளிவான எச்சரிக்கையாளனேயன்றி வேறில்லை.
நீர் கூறுவீராக: இது அல்லாஹ்விடமிருந்து உள்ளதாக இருந்து, இதனை நீங்கள் நிராகரித்து, இஸ்ராயீலின் மக்களிலிருந்து சாட்சியொருவர் (மூஸா), தம்மைப் போன்ற ஒருவர் (தோன்றப் போவது) பற்றிச் சாட்சி பகர்ந்து1அ, நம்பிக்கையும் கொண்டிருக்க, நீங்கள் கர்வம் கொள்கின்றீர்கள் என்றால், (உங்கள் நிலை) என்னவென்பதை நீங்கள் எனக்குக் கூறுங்கள். நிச்சயமாக அல்லாஹ் அநீதியிழைக்கும் சமுதாயத்தினருக்கு நேர்வழி காட்டமாட்டான். ரு1 
நிராகரிப்பாளர்கள் நம்பிக்கையாளரைக் குறித்து இ(ந்தக்  குர்ஆனான)து ஏதேனும் நன்மையானதாக இருந்திருப்பின், இதில் (நம்பிக்கை கொள்வதில்) அவர்களால் எங்களை முந்தியிருக்க முடியாது எனக் கூறுகின்றனர். ஆனால் இதன் மூலம் அவர்கள் நேர்வழியினைப் பெறாததால், இது ஒரு பழமையான பொய் என்று அவர்கள் கூறுவார்கள். 
இதற்கு முன்னர் மூஸாவின் வேதம் வழிகாட்டியாகவும், கருணையாகவும் விளங்கியது. (குர்ஆனாகிய) இது அநீதியிழைப்பவர்களை எச்சரிப்பதற்காகவும், நன்மை செய்பவர்களுக்கு நற்செய்தி வழங்குவதற்காகவும்2, (முந்தைய வேதங்களிலுள்ள முன்னறிவிப்புகளை) உண்மைப்படுத்தக்கூடிய3 (வகையில்) அரபு மொழியிலுள்ள வேதமாகும். 
நிச்சயமாக அல்லாஹ்வே எம் இறைவன் எனக்கூறி, பின்னர் (அக்கொள்கையில்) நிலைத்திருப்பவர்களுக்கு எந்தப் பயமும் ஏற்படாது; அவர்கள் வருந்தவுமாட்டார்கள். 
அத்தகையோர் சுவர்க்கத்தில் வாழ்பவர்களாவர். அவர்கள் செய்த செயல்களுக்கு நற்பலனாக அதில் அவர்கள் என்றென்றும் வாழ்ந்து வருவர். 
தன் பெற்றோருக்கு நன்மை செய்யுமாறு நாம் மனிதனுக்குக் கட்டளையிட்டோம். அவனுடைய தாய் துன்பத்துடன் அவனைச் சுமந்து, வலியுடன் அவனைப் பெற்றெடுக்கிறாள். அவனைச் சுமப்பதற்கும், அவனுக்குத் தாய்ப்பால் மறக்கடிக்கவும் முப்பது மாதங்கள் ஆகின்றன4. பின்னர் அவன் தனது முழுமையான வாலிபப் பருவத்தையடைந்து, நாற்பது வயதை எட்டியதும், என் இறைவா! நீ எனக்கும், என் பெற்றோருக்கும் அருளிய உனது அருளுக்கு நான் நன்றி செலுத்தவும், உனக்கு விருப்பமான நற்செயல்களை நான் செய்யவும், நீ எனக்கு அருள் புரிவாயாக. மேலும் எனக்காக, என் சந்நதிகளை நல்லவர்களாக ஆக்குவாயாக. நிச்சயமாக நான் உன்னிடமே திரும்புகின்றேன். நிச்சயமாக நான் (உனக்குக்) கீழ்ப்படிந்து நடப்பவர்களைச் சேர்ந்தவனாவேன் என்று அவன் கூறுகின்றான். 
அத்தகையோரிடமிருந்தே நாம் அவர்களது நற்செயல்களை ஏற்றுக் கொண்டு, அவர்களது கெட்ட செயல்களைக் கண்டுங்காணாதது போன்று இருந்து விடுகிறோம். (அவர்கள்) சுவர்கத்திற்கு உரியவர்களுக்கிடையே (இருப்பார்கள்). இது அவர்களிடம் செய்யப்பட்ட உண்மையான வாக்குறுதியாகும். 
ஆனால் தன் பெற்றோரிடம்: உங்கள் இருவரைப் பற்றியும் அந்தோ பரிதாபம்! எனக்கு முன்னர் ஏற்கனவே பல தலைமுறையினர் இறந்து போய் (அவர்களுள் எவரும் உயிர் பெற்று வராமல்) இருக்க, நான் ( மீண்டும் உயிர்ப்பிக்கப்பட்டு, பூமியிலிருந்து) வெளியேற்றப்படுவேன் என்று நீங்கள் என்னைப் பயமுறுத்துகின்றீர்களா என்று கூறுபவனும் உள்ளான். அவ்விருவரும் அல்லாஹ்விடம் முறையீடு செய்து (அந்த மகனிடம்) உன் மீது ஆழ்ந்த வருத்தமே (ஏற்படுகின்றது). இறைவன் மீது நம்பிக்கை கொள். அல்லாஹ்வின் வாக்குறுதி உண்மையானதே என்று கூறுகின்றனர். ஆனால் அவன், இவை முன்னோர்களின் கட்டுக்கதைகளேயாகும் என்றே கூறுகிறான். 
இவர்களுக்கு முன் சென்ற பெரியவர்கள், பொதுமக்கள் ஆகியோரின் சமுதாயங்களுக்கு எதிராக வழங்கப்பட்ட அதே தீர்ப்பு, இவர்களுக்கு எதிராகவும் வழங்கப்பட்டது. (அதாவது) நிச்சயமாக அவர்கள் இழப்புக்குரியோராவார்கள். 
எல்லோருக்கும் அவர்கள் செய்தவற்றிற்கேற்ப பதவிகள் உள்ளன. அவர்களின் செயல்களுக்குக் கூலி முழுமையாக வழங்கவே இது. மேலும் அவர்கள் அநீதியிழைக்கப்பட மாட்டார்கள்.
நிராகரிப்பவர்கள் நரகத்தின் முன் கொண்டு வரப்படும் நாளில் (அவர்களிடம்): நீங்கள் உலக வாழ்க்கையில் உங்களுடைய நல்ல பொருட்களையெல்லாம் செலவழித்து விட்டீர்கள். நீங்கள் அவற்றைக் கொண்டு (முழுமையாக) பயனடைந்தீர்கள். எனவே நீங்கள் பூமியில் நியாயமின்றி ஆணவம் கொண்டிருந்ததாலும், வரம்பு மீறிச் செயல்பட்டதாலும், இன்று உங்களுக்கு இழிவுக்குரிய தண்டனை கொடுக்கப்படுகிறது.(என்று கூறப்படும்) ரு2 
ஆதுடைய சகோதரரை (ஹூதை) நீர் நினைத்துப் பார்ப்பீராக. அவர் தமது சமுதாயத்தினரை மணற்குவியல்களுக்கிடையே5 எச்சரித்தார். அவருக்கு முன்னரும், அவருக்குப் பின்னரும் எச்சரிக்கை செய்பவர்கள், 'நீங்கள் அல்லாஹ்வையன்றி வேறெவரையும் வணங்காதீர்கள்; மாபெரும் ஒரு நாளின் தண்டனையைப் பற்றி நான் உங்களுக்காக அஞ்சுகிறேன்' என்று (கூறிச்) சென்றுள்ளனர். 
நீர் எங்கள் கடவுளர்களிடமிருந்து எங்களை அகற்றுவதற்காக எங்களிடம் வந்திருக்கின்றீரா? நீர் உண்மையாளர்களைச் சேர்ந்தவராயின், எதைக் குறித்து எங்களைப் பயமுறுத்துகிறீரோ அதை நீர் எங்களிடம் கொண்டு வாரும் என்று அவர்கள் கூறினர். 
(அதைப் பற்றிய) உண்மையான ஞானம் அல்லாஹ்விடமே உள்ளது; நான் எதனுடன் அனுப்பப்பட்டுள்ளேனோ அதையே நான் உங்களுக்குத் தெரிவிக்கின்றேன்; ஆனால் உங்களை அறிவற்ற ஒரு சமுதாயமாகவே நான் காண்கிறேன் என்று அவர் கூறினார். 
பின்னர் அவர்கள் அதைத் தங்கள் பள்ளத்தாக்குகளை நோக்கி வந்து கொண்டிருக்கும் மேகமாகக் கண்ட பொழுது, இது நம்மீது மழையைப் பொழிய இருக்கின்ற ஒரு மேகமாகும் என்று அவர்கள் கூறினர். (நாம் கூறினோம்) : அவ்வாறன்று, மாறாக இதுவே நீங்கள் விரைவில் வர எதிர்பார்த்த, வேதனையளிக்கக் கூடிய தண்டனையைக் கொண்ட ஒரு காற்றாகும். 
இது தனது இறைவனின் கட்டளையினால் எல்லாவற்றையும் அழிவிற்குள்ளாக்கும். எனவே காலையில் அவர்கள் வசித்த இடங்களைத் தவிர, வேறெதுவும் காணப்படாத நிலையிலாகி விட்டார்கள். இவ்வாறே நாம் குற்றவாளிகளான சமுதாயத்தினருக்குக் கூலி கொடுக்கின்றோம். 
நாம் உங்களுக்கு இங்கு வழங்காத வலிமையெல்லாம், நாம் அவர்களுக்கு வழங்கினோம். நாம் அவர்களுக்குக் காதுகளையும், கண்களையும், உள்ளங்களையும் கொடுத்தோம். ஆனால் அவர்கள் அல்லாஹ்வின் வசனங்களைப் பிடிவாதமாக மறுத்ததனால், அவர்களது காதுகளும், அவர்களது கண்களும், அவர்களது உள்ளங்களும் அவர்களுக்குச் சிறிதும் பயனளிக்கவில்லை. அவர்கள் எது குறித்து ஏளனம் செய்து கொண்டிருந்தார்களோ அ(த் தண்டனையான)து அவர்களைச் சூழ்ந்து கொண்டது. ரு3 
உங்கள் சுற்றுப்புறங்களிலுள்ள நகரங்களை நாம் அழித்து விட்டோம். அவர்கள் (எம்மிடம்) திரும்புவதற்காக அடையாளங்களை மிகத்தெளிவாக நாம் விளக்கி விட்டோம். 
பின்னர் அவர்கள் (இறைவனின்) நெருக்கத்தை நாடி எவர்களை அல்லாஹ்வையன்றி கடவுளராக எடுத்துக் கொண்டனரோ, அவர்கள் ஏன் அவர்களுக்கு உதவி செய்யவில்லை? மாறாக, அவர்கள், அவர்களை விட்டும் மறைந்து விட்டனர். இது அவர்களது பொய் மற்றும் அவர்கள் இட்டுக்கட்டிக் கூறிய(தனாலும் விளைந்த)தாகும். 
குர்ஆனைச் செவியேற்க விரும்பிய ஜின்களுள் ஒரு குழுவினரை6 நாம் உம்மை நோக்கித் திருப்பிய நேரத்தை (நினைத்துப் பார்ப்பீராக). அவர்கள் அங்கு (குர்ஆன் ஓதும் இடத்தில்) வந்திருந்த போது (ஒருவருக்கொருவர்) மவுனமாக இரு(ந்து கேளு)ங்கள் என்று கூறினர். அது முடிவடைந்ததும், அவர்கள் தங்கள் சமுதாயத்தினரிடம் அவர்களை எச்சரித்தவர்களாய் திரும்பிச் சென்றனர்.
அவர்கள் கூறினர்: எங்கள் சமுதாயத்தினரே! நாங்கள் மூஸாவுக்குப் பின்னர் இறக்கப்பட்டுள்ள ஒரு வேதத்தைச் செவியேற்றுள்ளோம். அது தனக்கு முன்னுள்ளதை உண்மைப்படுத்துகின்றதும், உண்மையின் பக்கமும், நேர்வழியின் பக்கமும் வழிகாட்டுகின்றதுமாகும். 
எங்கள் சமுதாயத்தினரே! நீங்கள் அல்லாஹ்வின்பால் அழைப்பவருக்குப் பதிலளித்து, அவரிடம் நம்பிக்கை கொள்ளுங்கள். இதனால் அல்லாஹ் உங்களுக்கு உங்கள் பாவங்களை மன்னித்து, வேதனையளிக்கும் தண்டனையிலிருந்து உங்களைக் காப்பாற்றுவான். 
அல்லாஹ்வின்பால் அழைப்பவருக்குப் பதிலளிக்காதவரால், பூமியில் அவனது திட்டத்தை முறியடிக்க இயலாது. அ(வ்விறை)வனையன்றிப் பாதுகாப்பவர்களும் அவருக்கு இல்லை. அத்தகையோரே மிகத்தெளிவான வழிகேட்டில் உள்ளவர்கள். 
வானங்களையும், பூமியையும் படைத்து, அவற்றைப் படைத்ததனால் களைப்படையாத அல்லாஹ், மரணமடைந்தவர்களை உயிர்ப்பிக்க ஆற்றல் பெற்றவனாவான் என்பதனை அவர்கள் பார்ப்பதில்லையா? ஆம்! நிச்சயமாக அவன் எல்லாவற்றிற்கும் பேராற்றல் பெற்றவனாவான். 
நிராகரிப்பவர்கள் நெருப்பின் முன் கொண்டு வரப்படும் நாளில், (அவர்களிடம்) இது உண்மையில்லையா? (என்று கேட்கப்படும். அதற்கு) அவர்கள், ஆம்! எங்கள் இறைவன் மேல் ஆணையாக (இது முற்றிலும் உண்மை தான்) எனக் கூறுவார்கள். அப்பொழுது அவன் நீங்கள் நிராகரித்ததனால் தண்டனையைச் சுவைத்துப் பாருங்கள் என்று கூறுவான். 
மன உறுதி கொண்ட தூதர்கள் பொறுமையைக் கடைப்பிடித்தது போன்று நீரும் பொறுமையைக் கடைப்பிடிப்பீராக. அவர்களைக் குறித்து நீர் அவசரப்பட வேண்டாம். அவர்களுக்கு வாக்களிக்கப்பட்ட த(ண்டனையி)னை அவர்கள் காணும் நாளில், ஒரு பகல் பொழுதின் ஒரு சிறிது நேரமேயன்றித் தாங்கள் தங்கியிருந்ததில்லை போல் அவர்கள் உணர்வார்கள். இது வெளிப்படுத்தப்பட்ட ஓர் எச்சரிக்கை. கட்டுப்படாத சமுதாயத்தினரே அழிவிற்குள்ளாக்கப்படுவர். ரு4
அளவற்ற அருளாளனும், மேன்மேலும் கருணை காட்டுபவனுமாகிய அல்லாஹ்வின் பெயரால் (ஓதுகின்றேன்). 
நிராகரித்து, அல்லாஹ்வின் வழியிலிருந்து(மக்களைத்) தடுப்பவர்களின் செயல்களை அவன் பயன்ற்றதாக ஆக்குகின்றான். 
எவர்கள் நம்பிக்கை கொண்டு, நற்செயல்கள் செய்து, முஹம்மதுக்கு இறக்கப்பட்டதில் நம்பிக்கை கொள்கின்றனரோ - அது அவர்களின் இறைவனிடமிருந்து வந்துள்ள உண்மையாகும். அவன் அவர்களின் தீமைகளை அவர்களிடமிருந்து அகற்றி, அவர்களின் நிலைமையை மேம்படுத்துகின்றான். 
இதற்குக் காரணம் நிராகரிப்பவர்கள் பொய்யைப் பின்பற்றுகின்றனர்; ஆனால் நம்பிக்கையாளர்கள் தங்கள் இறைவனிடமிருந்து (வந்து)ள்ள உண்மையைப் பின்பற்றுகின்றனர். இவ்வாறு அல்லாஹ் மக்களுக்கு அவர்களின் உவமைகளை விளக்குகிறான். 
எனவே நீங்கள் நிராகரிப்பவர்களைப் போர்க்களத்தில் சந்திக்கும் போது (அவர்களது) கழுத்துகளை வெட்டுங்கள்1. நீங்கள் அவர்களை வென்றதும், கைகளை மிக உறுதியாகக் கட்டுங்கள். இதன் பின்னர் கருணை அல்லது போர் ஈட்டுத் தொகை (இவற்றின் மூலம் விட்டு விடுங்கள்). போர், தனது சுமைகளைக் கீழே வைக்கும் வரையில் (போர் செய்யுங்கள்). இது சூழ்நிலைகளுக்கேற்பவே. அல்லாஹ் விரும்பியிருந்தால், அவனே அவர்களிடம் பழி வாங்கியிருப்பான். எனினும் உங்களுள் சிலரை மற்றுஞ் சிலரைக் கொண்டு சோதிக்க அவன் விரும்பினான். அல்லாஹ்வின் வழியில் கொல்லப்படுபவர்களின் செயல்களை அவன் ஒருபோதும் வீணாக்கமாட்டான். 
அவன், அவர்களுக்கு நேர்வழி காட்டி, அவர்களின் நிலைமையை மேம்படுத்துவான். 
மேலும் அவன், அவர்களுக்கு அறிவித்திருந்த சுவர்க்கத்தில் அவர்களை நுழையச் செய்வான். 
நம்பிக்கை கொண்டவர்களே! நீங்கள் அல்லாஹ்வுக்கு உதவி செய்தால்2, அவன் உங்களுக்கு உதவி செய்து, உங்கள் காலடிகளை உறுதிப்படுத்துவான். 
ஆனால், நிராகரிப்பவர்களுக்கு அழிவு தான். மேலும் அவன் அவர்களது செயல்களை வீணாக்கி விடுவான். 
ஏனென்றால் அல்லாஹ் இறக்கிய(வசனத்)தை அவர்கள் வெறுக்கின்றனர். எனவே அவன் அவர்களது செயல்களை வீணாக்கி விடுகின்றான்.
அவர்கள் பூமியில் பயணம் செய்து, அவர்களுக்கு முன்னிருந்தவர்களின் முடிவு என்னவாயிற்று  என்று அவர்கள் பார்ப்பதில்லையா? அல்லாஹ் அவர்களை முற்றாக அழித்து விட்டான். (இன்றைய) நிராகரிப்பவர்களுக்கும் அவர்களது நிலையைப் போன்றதே ஏற்படும். 
ஏனெனில், அல்லாஹ் நம்பிக்கை கொள்பவர்களின் பாதுகாவலன் ஆவான். நிராகரிப்பவர்களுக்குப் பாதுகாவலன் எவரும் இல்லை. ரு1 
நிச்சயமாக அல்லாஹ், நம்பிக்கை கொண்டு, நற்செயல்கள் செய்பவர்களைத் தோட்டங்களில் நுழையச் செய்வான். அவற்றின் கீழ் ஆறுகள் ஓடும். நிராகரிப்பவர்கள் உலக இன்பம் அடைகின்றனர். கால்நடைகள் தின்பது போன்று தின்று கொண்டும் இருக்கின்றனர். நரகமே அவர்களது தங்குமிடமாகும். 
உம்மை வெளியேற்றிய நகரத்தை விட, மிகவும் வலிமை வாய்ந்ததாக இருந்த எத்தனையோ நகரங்களை நாம் அழித்து விட்டோம். அவர்களுக்கு உதவி செய்பவர் எவரும் இருந்ததில்லை. 
தம் இறைவனிடமிருந்து வந்துள்ள தெளிவான சான்றில்(நிலைத்து) இருப்பவர், தங்கள் தீய செயல்கள் அழகு வாய்ந்ததாகக் காட்டப்பட்டுத் தங்கள் தீய விருப்பங்களைப் பின்பற்றுகின்றவர்களைப் போன்றவர் ஆவாரா? 
இறையச்சமுடையவர்களுக்கு வாக்களிக்கப்பட்ட தோட்டத்திற்கு விளக்கமாவது, அதில் களங்கமற்ற நீராறுகளும், சுவை மாறாத பாலாறுகளும், அருந்துபவர்களுக்கு இன்பம் தரும் மது ஆறுகளும் உள்ளன. மேலும் அதில் அவர்களுக்கு எல்லா(வகையான) பழங்களும், அவர்களது இறைவனிடமிருந்து மன்னிப்பும் உண்டு. (இத்தகு பேரின்பத்தை நுகர்வோர்) நெடுங்காலம் நெருப்பில் தங்கியிருப்பவர்களையும், தங்கள் குடல்களைக் கிழித்து விடக் கூடிய கொதிக்கும் நீர் அருந்தக் கொடுக்கப்படுபவர்களையும் போல் இருப்பார்களா? 
அவர்களுள் சிலர் (வெளிப்படையாக) உமக்குச் செவி சாய்க்கின்றனர். ஆனால் அவர்கள் உம்மிடமிருந்து எழுந்து சென்றதும், ஞானம் வழங்கப் பெற்றவர்களிடம், இ(த்தூது)வர் சற்று நேரத்திற்கு முன் என்ன கூறினார் என்கின்றனர். அத்தகையவர்களின் உள்ளங்களில் அல்லாஹ் முத்திரையிட்டு விட்டான். மேலும் அவர்கள் தங்கள் தீய விருப்பங்களைப் பின்பற்றுகின்றனர். 
நேர்வழியினைப் பின்பற்றுபவர்களை, அவன் அந்த நேர்வழியில் மேன்மேலும் முன்னேறச் செய்கின்றான். மேலும் அவர்களுக்கு அவர்களின் (தகுதிக்கேற்றவாறு) இறையச்சத்தை வழங்குகிறான். 
தங்களிடம் திடீரென்று வரும் (இறுதித் தீர்ப்புக்குரிய) அந்த நேரத்தையே அவர்கள் எதிர்பார்க்கின்றனர். அதன் அடையாளங்கள் ஏற்கனவே வந்து விட்டன. ஆனால் உண்மையாகவே அது, அவர்களிடம் வந்து விடும் போது அவர்களின் அறிவுரை அவர்களுக்கு என்னதான் பயனளிக்கும்? 
எனவே அல்லாஹ்வையன்றி வேறெவரும் வணக்கத்திற்குரியவர் இல்லை என்பதை அறிவீராக. உமது பலவீனங்களுக்காகவும், நம்பிக்கை கொண்ட ஆண்கள், பெண்கள் ஆகியோருக்காகவும் (இறைவனிடம்) பாவமன்னிப்புக் கோருவீராக3. நீங்கள் இங்குமங்குமாக செல்லுமிடத்தையும், நீங்கள் தங்குமிடத்தையும் அல்லாஹ் அறிகின்றான். ரு2
(போர்க் கட்டளைகளைக் கொண்ட) ஓர் அதிகாரம் ஏன் இறக்கப்படவில்லை என்று நம்பிக்கையாளர்கள் கூறுகின்றனர்4. ஆனால் உறுதியான (கட்டளைகளைக் கொண்ட) ஓர் அதிகாரம் இறக்கப்பட்டு, அதில் போர் பற்றிக் கூறப்படும் போது, உள்ளங்களில் நோய் உள்ளவர்கள், மரணம் நெருங்கும் வேளையில் மயக்கமடைபவன் பார்ப்பது போன்று உம்மைப் பார்ப்பதை நீர் காண்கின்றீர். எனவே அவர்களுக்கு (இறைவன் புறமிருந்து) அழிவு விதிக்கப்பட்டுள்ளது. 
கீழ்ப்படிவதும், நல்ல வாக்குமே (அவர்களுக்கு நன்று). காரியம் உறுதியாகி விட்டால் அவர்கள் அல்லாஹ்விடம் உண்மையாளர்களாயின், அது அவர்களுக்கு மிகச்சிறந்ததாகும். 
எனவே நீங்கள் புறமுதுகு காட்டிவிட்டால் (கூட) பூமியில் குழப்பம் விளைவித்து, உங்கள் உறவுகளைத் துண்டித்து விடலாம் அல்லவா5. 
இத்தகையவர்களையே அல்லாஹ் சபித்து, அவர்களைச் செவிடர்களாக்கி, அவர்களின் கண்களைக் குருடாக்கியுள்ளான். 
அவர்கள் குர்ஆனைச் சிந்தித்துப் பார்ப்பதில்லையா? அல்லது அவர்களது உள்ளங்கள் உள்ளிருந்தே பூட்டப்பட்டிருக்கின்றனவா? 
நிச்சயமாகத் தங்களுக்கு நேரான வழி தெளிவானதன் பின்னர் புறமுதுகு காட்டித் திரும்பிச் செல்பவர்களை, ஷைத்தான் நெறி தவறச் செய்து, பொய்யான நம்பிக்கைகளை ஊட்டுகின்றான். 
இதற்குக் காரணம், அல்லாஹ் இறக்கியதை வெறுப்பவர்களிடம், நாங்கள் சிலவற்றில் உங்களுக்குக் கட்டுப்பட்டு நடப்போம் என்று அவர்கள் கூறியதேயாகும். மேலும் அல்லாஹ் அவர்களின் இரகசியங்களை அறிகின்றான். 
வானவர்கள் அவர்களின் முகங்களிலும், முதுகுகளிலும் அடித்தவாறு அவர்களை மரணமடையச் செய்யும் பொழுது, (அவர்களின் நிலை) எவ்வாறு இருக்கும்? 
இதற்குக் காரணம், அவர்கள் அல்லாஹ்வுக்குக் கோபமூட்டக் கூடியதைப் பின்பற்றி, அவனது விருப்பை வெறுத்ததேயாகும். எனவே அல்லாஹ் அவர்களது செயல்களை வீணாக்கி விட்டான். ரு3 
எவர்களின் உள்ளங்களில் நோய் உள்ளதோ, அவர்களின் பகைமையினை அல்லாஹ் ஒருபோதும் வெளிப்படுத்த மாட்டான் என்று அவர்கள் எண்ணுகின்றனரா?
நாம் விரும்பியிருந்தால், அவர்களை நாம் உமக்குக் காட்டியிருப்போம்; அவர்களது (முகத்தின்) அடையாளங்களைக் கொண்டு நீர் அவர்களைத் தெரிந்திருப்பீர்; (இப்பொழுது கூட அவர்களின்) பேச்சின் குரல் தன்மையைக் கொண்டு நீர் அவர்களை அடையாளம் கண்டு கொள்கின்றீர். அல்லாஹ் உங்கள் செயல்களை அறிகின்றான். 
(இறைவனுக்காக) உங்களுள் கடும் முயற்சி செய்பவர்களையும், பொறுமையைக் கைக்கொள்பவர்களையும் நாம் அடையாளம் காணும் வரை, நிச்சயமாக நாம் உங்களைச் சோதிப்போம். மேலும் உங்கள் புகழையும் சோதிப்போம். 
எவர் நிராகரித்து அல்லாஹ்வின் வழியிலிருந்து (மக்களைத் ) தடுத்து, நேர்வழி தங்களுக்குத் தெளிவானதன் பின்னர் தூதரை எதிர்ப்பார்களோ அவர்கள், அல்லாஹ்வுக்குச் சிறிதும் தீங்கிழைக்க மாட்டார்கள். மாறாக, அவன் அவர்களது செயல்களை வீணாக்கி விடுவான். 
நம்பிக்கை கொண்டவர்களே! நீங்கள் அல்லாஹ்வுக்குக் கட்டுப்பட்டு நடங்கள். (அவனது) தூதருக்கும் கட்டுப்பட்டு நடங்கள். நீங்கள் உங்கள் செயல்களை வீணாக்கி விடாதீர்கள். 
நிச்சயமாக எவர்கள் நிராகரித்து அல்லாஹ்வின் பாதையிலிருந்து (மக்களைத்) தடுத்துப் பின்னர் தாங்கள் நிராகரித்தவர்களாக இருக்கும் நிலையிலேயே மரணமடைகின்றனரோ அவர்களை அல்லாஹ் ஒருபோதும் மன்னிக்க மாட்டான். 
எனவே நீங்கள் சோர்வடைந்து, சமாதானத்திற்கு அழைப்பு விடுக்காதீர்கள்6. ஏனெனில் நிச்சயமாக நீங்கள் தாம் வெற்றி பெறுவீர்கள். அல்லாஹ் உங்களுடன் இருக்கின்றான். அவன் உங்கள் செயல்களி(ன் நற்பலனி)ல் ஒருபோதும் குறைவு ஏற்பட விடமாட்டான். 
இவ்வுலக வாழ்க்கை வெறும் விளையாட்டும், பொழுதுபோக்குமேயாகும். நீங்கள் நம்பிக்கை கொண்டு இறையச்சத்தை மேற்கொண்டால், அல்லாஹ் உங்கள் நற்பலன்களை உங்களுக்கு வழங்குவான். அவன் உங்களிடம், உங்கள் செல்வங்களைக் கேட்க மாட்டான். 
அவன் உங்களிடம் அவற்றைக் கேட்டு உங்களை வற்புறுத்தினால், நீங்கள் கருமித்தனத்தை காட்டியிருப்பீர்கள். மேலும் அவன் உங்களுடைய (அகப்) பகைமையை வெளிப்படுத்தியிருப்பான். 
கவனமாகக் கேளுங்கள்! நீங்கள் அல்லாஹ்வின் வழியில் செலவு செய்வதற்காக அழைக்கப்படுபவர்களாவீர்கள். உங்களுள் சிலர் கருமித்தனம் காட்டுகின்றனர். கருமித்தனம் காட்டுபவர் தமக்கெதிராகவே கருமித்தனம் காட்டுகிறார். அல்லாஹ் தன்னிறைவு பெற்றவனாவான். ஆனால் நீங்களோ தேவையுடையோர்களாவீர்கள். நீங்கள் முகம் திருப்பி விட்டால், அவன் உங்களுக்குப் பதிலாக நீங்கள் அல்லாத வேறொரு சமுதாயத்தைக் கொண்டு வருவான். அவர்கள் உங்களைப் போன்றவர்களாய் இருக்க மாட்டார்கள். ரு4
அளவற்ற அருளாளனும், மேன்மேலும் கருணை காட்டுபவனுமாகிய அல்லாஹ்வின் பெயரால் (ஓதுகின்றேன்). 
நிச்சயமாக நாம் உமக்கு மிகத்தெளிவான ஒரு வெற்றியினை வழங்கியுள்ளோம். 
இதன் விளைவாக (அவர்கள்) உமக்குச் செய்த சென்ற கால பாவங்களையும், எதிர் காலத்(தில் செய்யவிருக்கின்ற) தவறுகளையும் அல்லாஹ் உமக்காக மூடி, மறைத்து விடுவான்1. மேலும் உமக்குத் தன் அருளை முழுமைப்படுத்தி உமக்கு நேரான வழியினைக் காட்டுவான். 
மேலும் அல்லாஹ் உமக்கு வல்லமை மிகு உதவியைச் செய்வான். 
நம்பிக்கையாளர்கள் தங்கள் நம்பிக்கையுடன் மேலும் நம்பிக்கையைப் பெறுவதற்காக அவர்களின் உள்ளங்களில் அவனே சாந்தியை இறக்கினான். வானங்கள், பூமி ஆகியவற்றிலுள்ள படைகள் அல்லாஹ்வுக்கே உரியன. அல்லாஹ் நன்கு அறிபவனும், நுட்பமான ஞானமுள்ளவனுமாவான். 
அவன் நம்பிக்கை கொண்ட ஆண்களையும், பெண்களையும் கீழே ஆறுகள் ஓடுகின்றதும், அவர்கள் என்றென்றும் வாழ்ந்து வருவதுமான தோட்டங்களில் நுழையச் செய்வதற்காகவும், அவர்களது தீமைகளை அவர்களை விட்டு அகற்றுவதற்காகவும்2 (அவர்களின் நம்பிக்கையை வளரச் செய்கிறான்). அல்லாஹ்விடம் அதுவே மகத்தான வெற்றியாகும். 
நயவஞ்சக ஆண்களுக்கும், நயவஞ்சக பெண்களுக்கும் மேலும் அல்லாஹ்வைக் குறித்துத் தீய எண்ணங் கொள்பவர்களான இணை வைக்கும் ஆண்களுக்கும், இணை வைக்கும் பெண்களுக்கும் அவன் தண்டனை வழங்கு(வதற்காகவும்3, நம்பிக்கையாளர்களின் நம்பிக்கையை வளரச் செய்)கிறான். தீமை மிகு, பெருந்துன்பம் அவர்களுக்கு ஏற்படும். அவர்கள் மீது அல்லாஹ்வின் கடுங்கோபம் உண்டாகும். அவன் அவர்களைச் சபித்து விட்டான். மேலும் அவன், அவர்களுக்காக நரகத்தை ஆயத்தப்படுத்தி வைத்துள்ளான். அது மிகக் கெட்ட சேருமிடமாகும். 
மேலும் வானங்கள், பூமி ஆகியவற்றின் படைகள் அல்லாஹ்வுக்கே உரியவை. அல்லாஹ் வல்லோனும், நுட்பமான ஞானமுள்ளவனுமாவான். 
நாம் உம்மை(எமது பண்புகளுக்குச்) சாட்சியாகவும், (நம்பிக்கை கொண்டவர்களுக்கு) நற்செய்தி வழங்குபவராகவும், (நிராகரிப்பவர்களை) எச்சரிப்பவராகவும் அனுப்பியுள்ளோம். 
நீங்கள் அல்லாஹ்விடத்தும், அவனது தூதரிடத்தும் நம்பிக்கை கொண்டு, அவருக்கு உதவி செய்து, அவரைக் கண்ணியப்படுத்தி, காலையிலும், மாலையிலும் அவனது தூய்மையினை எடுத்துரைப்பதற்கே. (நாம் அவரை அனுப்பினோம்).
உம்மிடம் உடன்படிக்கை செய்து கொள்பவர்கள், அல்லாஹ்விடமே உடன்படிக்கை செய்கின்றனர். அல்லாஹ்வின் கை அவர்களின் கைகளின் மேல் இருக்கிறது. எனவே,அந்த உடன்படிக்கையை முறிப்பவர் தமது தீங்கிற்காகவே அதனை முறிக்கிறார். அல்லாஹ்விடம் செய்த உடன்படிக்கையை நிறைவேற்றுபவருக்கு, நிச்சயமாக அவன் மாபெரும் நற்பலனை வழங்குவான். ரு1 
பின்தங்கிவிட்ட காட்டு அரபிகள்4, எங்கள் உடைமைகளும், எங்கள் குடும்பத்தினரும் எங்களை வேலையில் ஈடுபடுத்தி விட்டனர். எனவே நீர் எங்களுக்குப் பாவமன்னிப்புக் கோருவீராக, என்று உம்மிடம் கட்டாயம் கூறுவர். அவர்கள் தங்கள் உள்ளங்களில் இல்லாததைக் தங்கள் நாவுகளால் கூறுகின்றனர். நீர் கூறுவீராக: அல்லாஹ் உங்களுக்கு ஏதேனும் தீங்கைச் செய்ய நாடினால் அல்லது அவன் உங்களுக்கு ஏதேனும் நன்மையைச் செய்ய நாடினால், அவனுக்கு எதிராக உங்களுக்கு ஏதேனும் செய்ய ஆற்றல் பெற்றவன் எவன்? அவ்வாறன்று; மாறாக, நீங்கள் செய்வதை அல்லாஹ் நன்கு அறிபவனாவான். 
ஆனால், (உண்மையென்னவென்றால்) தூதரும், நம்பிக்கை கொண்டவர்களும் தம் குடும்பத்தினரிடம் ஒருபோதும் திரும்பி வர மாட்டார்கள் என்றே நீங்கள் நினைத்திருந்தீர்கள். இது உங்கள் உள்ளங்களுக்கு அழகு வாய்ந்ததாக்கிக் காட்டப்பட்டது. நீங்கள் (இறைவனைப் பற்றியும், நம்பிக்கை கொண்டவர்களைப் பற்றியும்) தீய எண்ணம் கொண்டீர்கள். ஆனால் நீங்கள் தான் அழிவிற்குள்ளாகும் சமுதாயத்தினராக இருந்தீர்கள். 
அல்லாஹ்விடத்தும், அவனது தூதரிடத்தும் நம்பிக்கை கொள்ளாத நிராகரிப்போருக்கு நிச்சயமாக நாம் கொழுந்து விட்டெரியும் நெருப்பை ஆயத்தப்படுத்தி வைத்துள்ளோம். 
வானங்கள் மற்றும் பூமியின் ஆட்சி அல்லாஹ்வுக்கே உரியது. தான் விரும்புபவரை அவன் மன்னிக்கிறான். தான் விரும்புபவருக்கு அவன் தண்டனை வழங்குகின்றான். அல்லாஹ் மிக்க மன்னிப்பவனும், மேன்மேலும் கருணை காட்டுபவனுமாவான். 
போரில் கிடைத்த பொருட்களை எடுப்பதற்கு நீங்கள் அவற்றை நோக்கிச் செல்லும் போது, நாங்களும் உங்களைப் பின்பற்றி வர எங்களை அனுமதியுங்கள் என்று பின்தங்கி விட்டவர்கள் கூறுவர். அவர்கள் அல்லாஹ்வின் தீர்ப்பை மாற்ற விரும்புகின்றனர். நீர் கூறுவீராக: நீங்கள் எங்களைப் பின்பற்றி வர வேண்டாம். இதற்கு முன்னரே அல்லாஹ் அவ்வாறு கூறி விட்டான். இதற்கு அவர்கள்: அவ்வாறன்று; மாறாக, நீங்கள் எங்கள் மீது பொறாமை கொள்கிறீர்கள் என்று கூறுவார்கள். அவ்வாறன்று, உண்மையில் அவர்கள் அறவே புரிந்து கொள்வதில்லை. 
(போருக்கு வராமல்) பின்தங்கி விட்ட காட்டு அரபிகளிடம் (நீர்) கூறுவீராக: வீரம் செறிந்த (சக்தி வாய்ந்த) ஒரு சமுதாயத்தினருக்கு எதிராக5 போர் செய்ய நீங்கள் அழைக்கப்படுவீர்கள்6. அவர்கள் சரணடையும் வரை, நீங்கள் அவர்களுடன் போர் செய்வீர்கள்7. எனவே, நீங்கள் கீழ்ப்படிந்தால், அல்லாஹ் உங்களுக்கு மிகச்சிறந்த கூலியை வழங்குவான். ஆனால் நீங்கள் இதற்கு முன்னர் புறக்கணித்தது போன்று, நீங்கள் புறக்கணித்து விட்டால், அல்லாஹ் உங்களுக்கு வேதனையளிக்கக்கூடிய தண்டனை வழங்குவான். 
(போருக்குச் செல்லாதது குறித்து) குருடரின் பேரிலும் குற்றமில்லை; முடவர் பேரிலும் குற்றமில்லை; நோயாளியின் பேரிலும் குற்றமில்லை. அல்லாஹ்வுக்கும், அவனது தூதருக்கும் கட்டுப்படுபவரை அவன் தோட்டங்களில் நுழையச் செய்வான். அவற்றின் கீழ் ஆறுகள் ஓடிக் கொண்டிருக்கும். ஆனால் புறக்கணித்து விடுபவர்களுக்கு அவன் வேதனையளிக்கக் கூடிய தண்டனையை வழங்குவான். ரு2 
நம்பிக்கையாளர்கள் மரத்திற்கடியில் உம்மிடம் உடன்படிக்கை செய்து கொண்ட போது8, நிச்சயமாக அல்லாஹ் அவர்களைக் குறித்து மிக்க மகிழ்ச்சியடைந்து, அவர்களது உள்ளங்களிலிருந்த(நம்பிக்கை) தனை அறிந்து, அவர்களுக்கு சாந்தியை இறக்கி, அண்மையில் வரவிருக்கும் ஒரு வெற்றியினை அவர்களுக்கு வெகுமதியாக வழங்கினான்9. 
மேலும் அவர்கள் கைப்பற்றிக் கொண்டிருந்த மிகுதியான போர்க்களப் பொருட்களையும் (வழங்கினான்). அல்லாஹ் வல்லோனும், நுட்பமான ஞானமுள்ளவனுமாவான். 
நீங்கள் கைப்பற்றவிருக்கும் மிகுதியான போர்க்களப் பொருட்களை அல்லாஹ் உங்களுக்கு வாக்களித்துள்ளான். (கைபர் போர்க்களப் பொருளாகிய) இதனை (வாக்களிக்கப்பட்டதற்கு) முன்னரே உங்களுக்கு வழங்கி, மக்களின் கைகளை உங்களை விட்டுத் தடுத்து விட்டான்10. இவை (எல்லாவற்றையும்) நம்பிக்கையாளர்களுக்கு ஓர் அடையாளமாக இருக்கவும், அவன் உங்களுக்கு நேரான வழியைக் காட்டவுமே (செய்துள்ளான்).  
நீங்கள் இதுவரை அடையாத மற்றொரு வெற்றியினையும்11 (உங்களுக்கு வாக்களித்துள்ள). அல்லாஹ் அதனைச் சூழ்ந்துள்ளான். அல்லாஹ் எல்லாவற்றிற்கும் ஆற்றல் பெற்றவனாவான். 
(ஹுதைபிய்யா சமாதான உடன்படிக்கையின் போது) நிராகரிப்பவர்கள் உங்களுடன் போர் தொடுத்திருந்தால், நிச்சயமாக அவர்கள் புறமுதுகு காட்டி ஓடியிருப்பார்கள். பின்னர் அவர்கள் காப்பாற்றுபவரையோ, உதவி செய்பவரையோ கண்டிருக்க மாட்டார்கள்.
முன்னரே இயங்கி வரும் அல்லாஹ்வின் செயல்முறை இதுவேயாகும். அல்லாஹ்வின் செயல்முறையில் நீர் ஒருபோதும் எந்த மாற்றத்தையும் காண மாட்டீர். 
அவனே உங்களுக்கு, அவர்களின் மேல் வெற்றியினை வழங்கியதன் பின்னர், மக்காவின் பள்ளத்தாக்கில் அவர்களது கைகளை உங்களை விட்டும், உங்கள் கைகளை அவர்களை விட்டும் தடுத்தான்.நீங்கள் செய்பவற்றை அல்லாஹ் உற்றுப்  பார்க்கின்றவனாவான். 
நிராகரித்தவர்களும், புனிதப் பள்ளிக்குச் செல்ல விடாது உங்களையும், மேலும் நேர்ந்தளிக்கப்பட்டவற்றை அது செல்ல வேண்டிய இடத்தை அடைய விடாது தடுத்தவர்களும் இவர்களே. நம்பிக்கை கொண்ட சில ஆண்களும், நம்பிக்கை கொண்ட சில பெண்களும் (மக்காவில்) இல்லாமலிருந்திருந்தால்! (நாம் உங்களைப் போரிடச் செய்திருப்போம்). ஏனெனில் நீங்கள் அவர்களை அறிய மாட்டீர்கள். மேலும் நீங்கள் அறியாமல் அவர்களைக் கால்களால் மிதித்து விட்டு, அதன் விளைவாக அவர்களிடமிருந்து உங்களுக்குக் களங்கம் ஏற்பட்டு விடலாம். அல்லாஹ் , தான் விரும்புபவரைத் தனது கருணையில் நுழையச் செய்வதற்காக (அவன் அவ்வாறு செய்யவில்லை). அவர்கள் (நிராகரிப்போரை விட்டும்) பிரிந்து போயிருந்தால், அவர்களுள் நிராகரித்தவர்களுக்கு நிச்சயமாக நாம் வேதனையளிக்கும் தண்டனையை வழங்கியிருப்போம். 
நிராகரித்தவர்கள் தம் உள்ளங்களில் அறியாமைக்கால பெருமைமிகு கடுஞ்சினத்தை ஏற்படுத்திக் கொண்ட போது, அல்லாஹ் தன் தூதரிடத்தும், நம்பிக்கையாளர்களிடத்தும் தன் சாந்தியினை இறக்கி, இறையச்ச வழியில் அவர்களை உறுதிப்படுத்தினான். அவர்கள் அதற்கு அதிக உரிமையுள்ளவர்களாகவும், மிக்கத் தகுதியுள்ளவர்களாகவும் விளங்கினர். அல்லாஹ் எல்லாவற்றையும் நன்கு அறிபவனாவான். ரு3 
நிச்சயமாக அல்லாஹ் தன் தூதருக்கு (அவர் கண்ட) அக்கனவை முற்றிலும் உண்மையுடன் நிறைவேற்றினான்12. அல்லாஹ் விரும்பினால், நிச்சயமாக நீங்கள் அமைதியுடனும், (உங்களுள் சிலர்) தங்கள் தலைகளைச் சிரைத்துக் கொண்டவர்களாகவும், (மற்றுஞ் சிலர்) முடிகளைக் கத்தரித்துக் கொண்டவர்களாகவும் புனிதப் பள்ளியில் நுழைவீர்கள். நீங்கள் எவருக்கும் அஞ்ச மாட்டீர்கள். ஆனால், நீங்கள் அறியாததை அவன் அறிந்துள்ளான். இது மட்டுமல்லாமல், அவன் உங்களுக்காக மிக அண்மையில் ஒரு வெற்றியினை ஏற்படுத்தியுள்ளான். 
அவனே தன் தூதரை நேர்வழியுடனும், உண்மையான மார்க்கத்துடனும், இதனை அவன் ஒவ்வொரு மார்க்கத்தையும் வெற்றி பெறச் செய்வதற்காக அனுப்பினான். அல்லாஹ்வே போதுமான சாட்சியாக இருக்கிறான். 
முஹம்மது, அல்லாஹ்வின் தூதராவார். அவருடனிருப்பவர்கள் நிராகரிப்பவர்களுக்கெதிரில் கடினமானவர்களும், தங்களுக்குள் மிக்க மென்மையாக நடந்து கொள்பவர்களுமாவார்கள். அவர்கள் அல்லாஹ்வின் அருளையும், விருப்பத்தையும் தேடியவாறு குனிந்தும், சிரம்பணிந்தும் வணங்குபவர்களாக நீர் அவர்களைக் காண்கின்றீர். அவர்களின் (சிறப்புத்தன்மைக்குரிய) அறிகுறி, அவர்களின் நெற்றியிலுள்ள சிரம்பணிதலின் அடையாளமாகும். இது தவ்ராத்தில் அவர்களைப் பற்றிய விளக்கமாகும். இஞ்ஜீலில் அவர்களுக்குள்ள உதாரணமானது, அவர்கள் ஒரு வயலைப் போன்றவர்கள்13. அது முதலில் தன் தளிரை வெளிப்படுத்திப் பின்னர், அதனை உறுதிப்படுத்திப் பின்னர், அது அடர்த்தியாகி விதைத்தவர்களை வியப்பிற்குள்ளாக்கும் விதத்தில் அது தனது தண்டின் மீது உறுதியாக நின்றது. இதன் விளைவாக நிராகரிப்பவர்கள் அவர்களைக் கண்டு பொறாமைப்படுவார்கள். அவர்களுள் நம்பிக்கை கொண்டு, நற்செயல்கள் செய்பவர்களுக்கு அல்லாஹ் மன்னிப்பையும், மகத்தான நற்பலனையும் வாக்களித்துள்ளான். ரு4 
அளவற்ற அருளாளனும், மேன்மேலும் கருணை காட்டுபவனுமாகிய அல்லாஹ்வின் பெயரால் (ஓதுகின்றேன்). 
நம்பிக்கை கொண்டவர்களே! அல்லாஹ் மற்றும் அவனது தூதரின் முன்னிலையில் முந்தி,முந்திப் பேசாதீர்கள். அல்லாஹ்வுக்கு அஞ்சுங்கள். நிச்சயமாக அல்லாஹ் நன்கு கேட்பவனும், நன்கு அறிபவனுமாவான். 
நம்பிக்கை கொண்டவர்களே! நீங்கள் நபியினுடைய குரலுக்கு மேல் உங்கள் குரல்களை உயர்த்தாதீர்கள்.நீங்கள் ஒருவர், ஒருவரை நோக்கி உரக்கப் பேசுவது போன்று அவரை நோக்கி உரக்கப் பேசாதீர்கள். அதனால் உங்களுக்குத் தெரியாமலேயே உங்கள் செயல்கள் வீணாகி விடலாம். 
தம் குரல்களை அல்லாஹ்வின் தூதர் முன்னிலையில் தாழ்த்திக் கொள்பவர்களின் உள்ளங்களையே இறையச்சத்திற்காக அல்லாஹ் தூய்மைப்படுத்தியுள்ளான். அவர்களுக்கு மன்னிப்பும், மகத்தான நற்பலனும் உண்டு. 
உமது தங்குமிடத்திற்கு வெகு தொலைவிலிருந்தே உம்மை அழைக்கத் தொடங்குபவர்களுள் பெரும்பாலார் அறிவற்றவர்களாவர். 
நீர் புறப்பட்டு, அவர்களிடம் வரும் வரை, அவர்கள் பொறுமை(யுடன் எதிர்பார்த்துக்) கொண்டிருப்பின், அது அவர்களுக்கு மிகச்சிறந்ததாக இருந்திருக்கும். எனினும், அல்லாஹ் மிக்க மன்னிப்பவனும், மேன்மேலும் கருணை காட்டுபவனுமாவான். 
நம்பிக்கை கொண்டவர்களே! நேர்மையற்ற ஒருவன் ஏதேனும் செய்தியினை உங்களிடம் கொண்டு வந்தால், அதனைக் குறித்துத் தீர விசாரணை செய்து கொள்ளுங்கள். இல்லையெனில் அறியாமையினால் ஒரு சமுதாயத்திற்கு நீங்கள் தீங்கிழைத்து விட்டுப் பின்னர் நீங்கள் செய்ததற்கு வெட்கப்படுபவர்களாகி விடுவீர்கள் . 
மேலும், அல்லாஹ்வின் தூதர் உங்களிடையே இருக்கின்றார் என்பதனை அறிந்து கொள்ளுங்கள். பெரும்பாலான விஷயங்களில் அவர் உங்கள் விருப்பங்களை ஏற்றிருந்தால், நிச்சயமாக நீங்கள் துன்பத்திற்குள்ளாகியிருப்பீர்கள். ஆனால், அல்லாஹ் நம்பிக்கையை உங்களுக்கு விருப்பமானதாகவும், அதனை உங்கள் உள்ளங்களுக்கு அழகு வாய்ந்ததாகவும் ஆக்கியுள்ளான். மேலும், அவன் நிராகரிப்பையும், கொடுமையையும், கீழ்ப்படியாமையையும் உங்களுக்கு வெறுப்பானவையாக ஆக்கியுள்ளான். இத்தகையோரே நேரான வழியைப் பின்பற்றுவோராவார்கள். 
இது அல்லாஹ்வின் அருளும், வளமும் ஆகும். அல்லாஹ் நன்கு அறிபவனும், நுண்ணறிவுள்ளவனுமாவான். 
நம்பிக்கையாளர்களுள் இரு பிரிவினர்கள் தங்களுக்குள் போர் செய்தால், அவ்விரண்டு பிரிவினர்களுக்கிடையே சமாதானம் செய்து வையுங்கள். இதன் பின்னர் அவற்றுள் ஒன்று, மற்றொன்றிற்கு எதிராக வரம்பு மீறினால், வரம்பு மீறுகின்ற பிரிவினர் அல்லாஹ்வின் கட்டளையின்பால் திரும்பி வரும் வரை, நீங்கள் அவர்களை எதிர்த்துப் போர் செய்யுங்கள். பின்னர் அவர்கள் திரும்பி வந்து விட்டால், அவர்களுக்கிடையே நியாயத்துடன் சமாதானம் செய்து, நீதமாக நடந்து கொள்ளுங்கள். நிச்சயமாக அல்லாஹ் நீதமாக நடந்து கொள்பவர்களை நேசிக்கிறான்.
நிச்சயமாக நம்பிக்கையாளர்கள் சகோதரர்கள் ஆவர். எனவே, சகோதரர்களுக்கிடையே நீங்கள் சமாதானத்தை ஏற்படுத்துங்கள், உங்களுக்குக் கருணை காட்டப்படுவதற்கு. நீங்கள் அல்லாஹ்வுக்கு அஞ்சுங்கள். ரு1 
நம்பிக்கை கொண்டவர்களே! ஒரு சமுதாயத்தினர், இன்னொரு சமுதாயத்தினரை ஏளனம் செய்ய வேண்டாம். ஒருவேளை அவர்கள், இவர்களை விடச் சிறந்தவர்களாக இருக்கலாம். (ஒரு கூட்டத்தைச் சேர்ந்த) பெண்கள் (மற்றொரு கூட்டத்தைச் சேர்ந்த) பெண்களையும் (ஏளனம் செய்ய வேண்டாம்). ஒருவேளை அவர்கள், இவர்களை விடச் சிறந்தவர்களாக இருக்கலாம். நீங்கள் உங்கள் மக்களையே பழித்துரைக்காதீர்கள். ஒருவரையொருவர் (தீய) பட்டப்பெயர் சூட்டி அழைக்காதீர்கள். ஏனெனில் நம்பிக்கை கொண்ட பின்னர் கெட்ட பெயர் எடுப்பது மிகவும் தீய ஒன்றாகும். கழிவிரக்கங் கொள்ளாதவர்கள் அநீதியிழைப்பவர்கள் ஆவார்கள். 
நம்பிக்கை கொண்டவர்களே! நீங்கள் அதிகமான யூகங்களிலிருந்து விலகிக் கொள்ளுங்கள். ஏனெனில் சில யூகங்கள் பாவமாகும். பிறர் குற்றங்களைத் தேடி அலையாதீர்கள். உங்களுள் ஒருவருக்கொருவர் புறங்கூறாதீர்கள். உங்களுள் எவராவது மரணமடைந்து விட்ட தம் சகோதரரின் மாமிசத்தை உண்ண விரும்புவாரா? (உங்களைக் குறித்து இவ்வாறு கூறப்பட்டால்) நீங்கள் நிச்சயமாக அதனை வெறுப்பீர்கள். மேலும் அல்லாஹ்வுக்கு அஞ்சுங்கள். அல்லாஹ் அதிகமாக கழிவிரக்கத்தை ஏற்றுக் கொள்பவனும், மேன்மேலும் கருணை காட்டுபவனுமாவான். 
மக்களே! நாம் உங்களை ஆண், பெண்ணிலிருந்து படைத்தோம். நீங்கள் ஒருவரையொருவர் அறிந்து கொள்வதற்காக, நாம் உங்களைக் கோத்திரங்களாகவும், இனங்களாகவும் ஆக்கியுள்ளோம்1. நிச்சயமாக அல்லாஹ்வின் பார்வையில் உங்களுள் கண்ணியமிக்கவர், உங்களுள் இறையச்சமிக்கவரே. நிச்சயமாக அல்லாஹ் எல்லாம் அறிந்தவனும், எல்லாம் உணர்ந்தவனுமாவான். 
நாங்கள் நம்பிக்கை கொள்கிறோம் என்று காட்டரபிகள்2 கூறுகின்றனர். நீர் கூறுவீராக! நீங்கள் (உண்மையிலேயே) நம்பிக்கை கொள்ளவில்லை. நாங்கள் (வெளிப்படையாக) கட்டுப்பட்டோம் என்று நீங்கள் கூறுங்கள்.ஏனெனில் (உண்மையான) நம்பிக்கை இதுவரை உங்கள் உள்ளங்களில் நுழையவில்லை. (நம்பிக்கை கொண்டவர்களே!) நீங்கள் அல்லாஹ்வுக்கும், அவனது தூதருக்கும் கட்டுப்பட்டு நடந்தால், உங்கள் செயல்களுள் எதனையும் அவன் குறைத்து விட மாட்டான். நிச்சயமாக அல்லாஹ் மிக்க மன்னிப்பவனும், மேன்மேலும் கருணை காட்டுபவனுமாவான். 
நிச்சயமாக நம்பிக்கையாளர்கள் அல்லாஹ்விடத்தும், அவனது தூதரிடத்தும் (உண்மையான) நம்பிக்கை கொண்டு, பின்னர் ஐயம் (எதுவும்) கொள்ளாமல் தங்கள் உடைமைகளையும், உயிர்களையும் கொண்டு அல்லாஹ்வின் வழியில் அறப்போர் செய்பவர்களேயாவார்கள். இத்தகையவர்களே உண்மையாளர்கள். 
நீர் கூறுவீராக: நீங்கள் அல்லாஹ்வுக்கு உங்கள் மார்க்கத்தை அறிமுகம் செய்து வைக்கின்றீர்களா? ஆனால் அல்லாஹ்வோ வானங்களிலுள்ளவற்றையும், பூமியிலுள்ளவற்றையும் அறிகின்றான். மேலும் அவன் எல்லாவற்றையும் நன்கு அறிபவனாவான். 
அவர்கள் இஸ்லாத்தை ஏற்றுக் கொண்டதனால் உமக்கு உபகாரம் செய்து விட்டதாக அவர்கள் கருதுகின்றனர். நீர் கூறுவீராக: நீங்கள் இஸ்லாத்தை ஏற்றுக் கொண்டதை எனக்குச் செய்த உபகாரம் என்று கருதாதீர்கள். இதற்கு மாறாக, நீங்கள் உண்மையாளர்களாயின், அல்லாஹ் உங்களுக்கு (உண்மையான) நம்பிக்கையின்பால் வழிகாட்டியிருப்பதில் அவன் உங்களுக்கு அருள் செய்துள்ளான். 
நிச்சயமாக அல்லாஹ் வானங்களிலும், பூமியிலுமுள்ள இரகசியங்களை அறிகின்றான். மேலும் நீங்கள் செய்பவற்றையெல்லாம் அல்லாஹ் உற்றுப் பார்க்கின்றான். ரு2
அளவற்ற அருளாளனும், மேன்மேலும் கருணை காட்டுபவனுமாகிய அல்லாஹ்வின் பெயரால் (ஓதுகின்றேன்). 
காஃப்- (பேராற்றல் கொண்ட இறைவன் இவ்வதிகாரத்தை இறக்கியுள்ளான்). மேன்மைக்குரிய குர்ஆன் மேல் ஆணையாக! (அதாவது, இவ்வதிகாரத்தின் உண்மைக்கு குர்ஆனைச் சான்றாகக் காட்டுகிறோம்). 
அவர்களிலிருந்தே எச்சரிப்பவர் ஒருவர் அவர்களிடம் வந்துள்ளார் என்று அவர்கள் வியப்படைகின்றனர். இது புதுமையான ஒன்றேயாகும் என்று நிராகரிப்பவர்கள் கூறுகின்றனர். 
என்ன! நாங்கள் மரணமடைந்து, மண்ணாகி விடும் போதா (மீண்டும் எழுப்பப்படுவோம்?) இது (பகுத்தறிவிற்கு) மிகத் தொலைவிலான ஒரு திரும்புதலாகும் (என்றும் அவர்கள் கூறுகின்றனர்). 
பூமி அவர்களுள் எதனைக் குறைக்கிறதோ அதனை(யும், எதனை அதிகமாக்குகின்றதோ அதனையும்) நாம் அறிவோம்1. (எல்லாவற்றையும்) பாதுகாக்கின்ற ஒரு நூல் எம்மிடம் உள்ளது. 
ஆனால், அவர்களிடம் உண்மை வந்த போது, அவர்கள் அதனை ஏற்க மறுத்தனர். எனவே அவர்கள் குழப்ப நிலைக்கு ஆளாகி விட்டனர். 
அவர்களுக்கு மேலுள்ள வானத்தை நாம் எவ்வாறு அமைத்து, அதனை அலங்கரித்துள்ளோம் என்பதையும், அதில் எந்தப் பிளவும் இல்லாதிருப்பதையும் அவர்கள் காணவில்லையா? 
பூமியை நாம் விரிவுபடுத்தி, அதில் உறுதியான மலைகளை அமைத்துள்ளோம். மேலும் ஒவ்வொரு வகையான அழகிய இணைகளையும் அதில் நாம் வளரச் செய்தோம். 
(இறைவனிடம்) திரும்பும் ஒவ்வொரு அடியாருக்கும் இதில் (ஞான) ஒளியும், நினைவூட்டலும் உண்டு. 
நாம் வானத்திலிருந்து அருளுக்குரிய தண்ணீரை இறக்கி, பின்னர் அதனைக் கொண்டு தோட்டங்களையும், அறுவடையாகும் தானியத்தையும் உற்பத்தி செய்கிறோம்.
ஒன்றின் மேல் ஒன்றாக அடுக்கப்பட்ட குலைகளைக் கொண்ட உயரமான பேரீச்ச மரங்களையும் (உற்பத்தி செய்கிறோம்). 
(எமது) அடியார்களுக்கு உணவாக (அவற்றை ஆக்கியுள்ளோம்). மேலும் அதன் மூலம் மரணமடைந்த நிலத்தை உயிர்ப்பிக்கின்றோம். (மரணத்திற்குப் பின்னர்) உயிர் பெற்றெழுவதும் இவ்வாறேயாகும். 
இவர்களுக்கு முன்னர் நூஹ்வின் சமுதாயத்தினரும், கிணற்றுக்குரியவர்களும்,ஸமூதும் பொய்யாக்கினர். 
ஆதும், ஃபிர்அவ்னும், லூத்துவின் சகோதரர்களும், 
காட்டில் வாழும் மக்களும், (எமன் நாட்டு மக்களாகிய) துப்பா சமுதாயத்தினரும் (உண்மையை ஏற்க மறுத்து) அவர்கள் எல்லோரும் எம் தூதர்களைப் பொய்யாக்கினர். இதனால் (அவர்கள்) எம்மால் பயமுறுத்தப்பட்ட தண்டனைக்கு ஆளானார்கள். 
முதன்முறை படைப்பினால் நாம் களைப்படைந்து விட்டோமா? இல்லை; மாறாக, அவர்கள் புதிய படைப்பைக் குறித்துக் குழம்பிய நிலையில் உள்ளனர். ரு1 
நிச்சயமாக நாம் மனிதனைப் படைத்தோம். மேலும் அவனுடைய உள்ளம் (அவனிடம்) முணுமுணுப்பதையும் நாம் அறிவோம். நாம் அவனுக்கு,  (அவனது) உயிர் நாடியை விட மிக அருகில் உள்ளோம். 
(வானவர்களுள் ஒருவர் அவனது) வலப்பக்கத்திலும், (மற்றொருவர் அவனது) இடப்பக்கத்திலும் அமர்ந்து, (எல்லாவற்றையும்) பதிவு செய்யும் இருவர் பதிவு செய்கின்ற போது, 
அவன் எந்த வார்த்தையைக் கூறினாலும், பாதுகாக்கும் வானவர் (அதனைப் பதிவு செய்வதற்கு) அவனிடம் ஆயத்தமாகவே இருக்கின்றார். 
மரண மயக்கம் நிச்சயமாக வரும். (அப்போது நாம் அவனிடம்) நீ எதிலிருந்து தப்பித்துக் கொள்ளக் கருதினாயோ அது இதுதான் (என்று கூறுவோம்).
மேலும் எக்காளம் ஊதப்படும். அதுவே வாக்களிக்கப்பட்ட நாளாகும். 
ஒவ்வொரு ஆன்மாவும், அதனுடன் ஒட்டி வருபவர் ஒரு(வான)வரும், சாட்சி கூறுபவர் ஒரு(வான)வரும் (இருக்கும் நிலையில்) வந்து விடும். 
(பின்னர் நாம் கூறுவோம்): நீ இது (இந்த நாள்) குறித்துக் கவனமற்றிருந்தாய். இப்பொழுது நாம் உன் திரையை, உன்னை விட்டு அகற்றி விட்டோம். இன்று உன் பார்வை மிக்க கூர்மையானதாக இருக்கிறது. 
இதோ (அவனது சொல், செயல்களைப் பற்றிய குறிப்பு) என்னிடம் தயாராக உள்ளது என்று அவனுடன் இருப்பவர் கூறுவார்2. 
(அவனுடன் இருந்த இருவரிடமும் நாம் கூறுவோம்:) நிராகரிப்போர் எல்லோரையும், உண்மையின் பகைவர்களையும் நகரில் எறியுங்கள். 
நன்மையைத் தடுப்பவனையும், வரம்பு மீறுபவனையும், ஐயம் கொள்பவனையும் (எறியுங்கள்). 
இவன் அல்லாஹ்வுடன் வேறு கடவுளை ஏற்படுத்திக் கொண்டான். எனவே அவனைக் கடுந்தண்டனையில் எறியுங்கள். 
அவனுடைய கூட்டாளி கூறுவான்: எங்கள் இறைவா! நான் அவனை வரம்பு மீறச் செய்யவில்லை. மாறாக, அவனே வழிகேட்டில் நெடுந்தொலைவு சென்று விட்டான். 
அ(தற்கு இறை)வன் கூறுவான்: என் முன்னிலையில் நீங்கள் சண்டையிடாதீர்கள். நான் ஏற்கனவே தண்டனை பற்றிய எச்சரிக்கையை உங்களுக்கு அனுப்பி விட்டேன். 
எந்த வாக்கும் என் முன்னிலையில் மாற்றப்படுவதில்லை3. நான் என் அடியார்களுக்குச் சிறிதளவு கூட அநீதியிழைப்பதுமில்லை. ரு2
அந்நாளில் நாம் நரகத்திடம், நீ நிரம்பி விட்டாயா? என்று கேட்போம். அதற்கு இன்னும் இருக்கிறதா? என்று அது பதிலளிக்கும். 
இறையச்சமுடையவர்களுக்குச் சுவர்க்கம் தொலைவில் இல்லாமல், மிக அருகில் கொண்டு வரப்படும்4. 
உங்களுள் (இறைவனிடம்) குனிந்தவராய் (தம் செயல்களைச் சரியாகப்) பாதுகாத்து வந்த ஒவ்வொருவருக்கும் வாக்களிக்கப்பட்டது இதுவே.(என்று அவர்களிடம் கூறப்படும்). 
எவர், அளவற்ற அருளாளனுக்குத் தனிமையில் அஞ்சி, கழிவிரக்கம் கொண்ட உள்ளத்துடன் (அவனிடம்) வருவார்களோ 
அவர்களிடம், நீங்கள் இதில் சாந்தியுடன் நுழையுங்கள். இது நிலையான நாளாகும் (என்றும் கூறப்படும்). 
அவர்கள் விரும்புவதெல்லாம் அதில் அவர்களுக்குக் கிடைக்கும். (அவர்களுக்கு வழங்குவதற்கு) அதைவிட மிகுதியாகவும் எம்மிடம் உள்ளது. 
இவர்களுக்கு முன்னர், இவர்களை விடவும் வலிமை வாய்ந்தவர்களாக இருந்த எத்தனையோ சமுதாயங்களை நாம் அழித்து விட்டோம். (அவர்களிடம் தண்டனை வந்தபோது, அதிலிருந்து தப்பித்துக் கொள்வதற்காக) அவர்கள் நாடுகளில் சுற்றித் திரிந்தனர். (இறைத் தண்டனையிலிருந்து தப்புவதற்கு) புகலிடம் எதுவும் அவர்களுக்கு இருந்ததா? 
(சிந்திக்கும்) உள்ளத்தைப் பெற்றிருப்பவருக்கு, அல்லது செவிசாய்த்துச் சிந்தனை செய்பவருக்கு நிச்சயமாக இதில் அறிவுரை உள்ளது. 
நிச்சயமாக நாம் வானங்களையும், பூமியையும், அவற்றிற்கிடையிலுள்ள எல்லாவற்றையும் ஆறு காலகட்டங்களில் படைத்தோம். எமக்கு எந்தக் களைப்பும் ஏற்பட்டதில்லை5. 
எனவே நீர் அவர்கள் கூறுவதைப் பொறுத்துக் கொண்டு, சூரியன் தோன்றுவதற்கு முன்னும், அது மறைவதற்கு முன்னும் நீர் உமது இறைவனைப் புகழ்ந்து, அவனது தூய்மையினை எடுத்துரைப்பீராக.
இரவு நேரத்திலும் அவனது தூய்மையினை எடுத்துரைப்பீராக. (குறிப்பிட்ட) வணக்கங்களுக்குப் பிறகும் (நீர் அவ்வாறே செய்வீராக). 
கேட்பீராக! ஒருநாள், அழைப்பவர் அருகிலுள்ள இடத்திலிருந்து6 அழைப்பார். 
அந்நாளில் நிறைவேறக்கூடிய, தண்டனைக்குரிய ஒலியை அவர்கள் கேட்பார்கள். மேலும் அது (உயிர்பெற்று) வெளியேறும் நாளாகும். 
நிச்சயமாக உயிரளிப்பதும், மரணத்தைத் தருவதும் நாமே! மேலும், திரும்பி வர வேண்டியதும் எம்மிடமே! 
அந்நாளில் அவர்க(ளின் தீய செயல்க)ளால் பூமி பல பகுதிகளாகப் பிளந்து, அவர்கள் மிக விரைவாக வெளிப்படுவர்7. ஒன்றுதிரட்டுதலான இது எமக்கு மிக எளிதே. 
அவர்கள் கூறுபவற்றை நாம் நன்கறிவோம். நீர் அவர்களை எவ்விதத்திலும் கட்டாயப்படுத்துவதற்காக நியமிக்கப்படவில்லை.  எனவே நீர் எனது எச்சரிக்கைக்கு அஞ்சுபவருக்குக் குர்ஆனைக் கொண்டு அறிவுரை கூறுவீராக. ரு3
அளவற்ற அருளாளனும், மேன்மேலும் கருணை காட்டுபவனுமாகிய அல்லாஹ்வின் பெயரால் (ஓதுகின்றேன்). 
வன்மையாகச் சிதறடிக்கும் காற்றுகளை சான்றாகக் காட்டுகிறோம். 
பின்னர் அவை (மழையின்) சுமையைச் சுமக்கின்றன. 
பின்னர் மெதுவாகச் செல்கின்றன. 
பின்னர் (எமது) கட்டளையின் படி கடமையை நிறைவேற்றுகின்றன. 
உங்களுக்கு அளிக்கப்பட்ட வாக்குறுதி நிச்சயமாக உண்மையானதே1. 
(நற்பலன், தண்டனை குறித்த) தீர்ப்பு நிச்சயமாக நிகழ்ந்தே தீரும். 
வழித்தடங்களைக் கொண்ட வானத்தின் மேல் ஆணையாக2. (அதாவது மேற்குறிப்பிட்டதன் உண்மைக்கு இதனைச் சான்றாகக் காட்டுகிறோம்). 
நிச்சயமாக நீங்கள் (உங்கள்) பேச்சில் முரண்பட்டவர்களாக இருக்கிறீர்கள். 
எவன் திரும்பி விடுகின்றானோ, அவனே அதிலிருந்து திருப்பி விடப்படுகின்றான்.
பொய்யர்களுக்கு அழிவே! 
அவர்கள் (அறியாமையின்) அடிமட்டத்தில் இருக்கும் கவனமற்றவராவார்கள். 
தீர்ப்பு நாள் எப்போது வரும் என்று அவர்கள் வினவுகின்றனர். 
அவர்கள் நரக நெருப்புக்கு ஆளாகும் நாளே (என்று நீர் கூறுவீராக). 
உங்கள் தீங்கை நீங்கள் சுவைத்துப் பாருங்கள். நீங்கள் அவசரப்பட்டுக் கொண்டிருந்த (தண்டனையான)து இது தான் (என்று கூறப்படும்). 
நிச்சயமாக இறையச்சமுடையோர் தோட்டங்களிலும், நீரூற்றுக்களிலும் இருப்பார்கள். 
அவர்களின் இறைவன், அவர்களுக்கு வழங்குவதை அவர்கள் பெறுவார்கள். ஏனெனில் அவர்கள் இதற்கு முன்னரே நன்மை செய்து வந்தனர். 
அவர்கள் இரவு நேரத்தில் குறைவாகவே துயில் கொண்டனர். 
விடியற்காலையில் அவர்கள் பாவமன்னிப்புக் கோரி வந்தனர். 
அவர்களின் செல்வத்தில், கேட்பவருக்கும், ஆதரவற்றவருக்கும் ஒரு பங்கு இருந்தது.
உறுதியான நம்பிக்கை கொண்டவர்களுக்குப் பூமியில் பல அடையாளங்கள் உள்ளன. 
உங்களுக்குள்ளாகவும் (பல அடையாளங்கள் உள்ளன), நீங்கள் பார்ப்பதில்லையா? 
உங்களுக்குரிய உணவும், உங்களுக்கு வாக்களிக்கப்பட்டவையும் வானத்தில் இருக்கின்றன. 
வானம், பூமி ஆகியவற்றின் இறைவன் மேல் ஆணையாக! நிச்சயமாக இ(ந்தக்  குர்ஆனான)து நீங்கள் பேசுவது போன்று உண்மையானதேயாகும். ரு1 
இப்ராஹீமுடைய கண்ணியத்திற்குரிய விருந்தினரின் செய்தி உமக்குக் கிடைத்ததா? 
அவர்கள், அவரிடம் வந்து (உமக்குச்) சாந்தி (உண்டாவதாக) என்று கூறியபோது, அவர் (உங்களுக்கும்) சாந்தி (உண்டாவதாக) என்றார். (அவர்கள் யாவரும்) அறிமுகமில்லாதவர்களாக இருந்தனர். 
பின்னர் அவர் நிதானமாகத் தம் குடும்பத்தினரிடம் சென்று, கொழுத்த கன்றுக் குட்டியொன்றைக் கொண்டு வந்து, 
அதனை அவர்களின் முன் வைத்து, நீங்கள் சாப்பிட மாட்டீர்களா? என்றார். 
அவருக்கு அவர்களைப் பற்றிய ஓர் அச்ச உணர்வு ஏற்பட்டது. (இதனைப் புரிந்து கொண்ட) அவர்கள், 'நீர் அஞ்ச  வேண்டாம்' என்று கூறி, அவருக்கு அறிவுள்ள ஒரு மக(ன் பிறக்கவிருப்பத)னைப் பற்றி நற்செய்தியினை அவர்கள் கூறினர். 
பின்னர் அவருடைய மனைவி, முகத்தில் வெட்கத்தின் அறிகுறிகளுடன் முன்னால் வந்து, தமது முகத்தில் அடித்து மலடியான ஒரு கிழவி(யாக நான் இருக்கின்றேன்) என்றார்.
அவ்வாறே உமது இறைவன் கூறியுள்ளான்; நிச்சயமாக அவன் நுட்பமான ஞானமுள்ளவனும், நன்கு அறிபவனுமாவான் என்று அவர்கள் கூறினர். 
தூதர்களே! இப்போது உங்கள் (வருகையின்) நோக்கம் என்ன? என்று (இப்ராஹீம்) கேட்டார். 
இதற்கு அவர்கள் கூறினர்: நாங்கள் குற்றவாளிகளான சமுதாயத்தினரிடம் அனுப்பப்பட்டுள்ளோம். 
களி மண்ணாலான கற்களை நாங்கள் அவர்கள் மீது பொழிவதற்காக ( அனுப்பப்பட்டுள்ளோம்)3. 
(அக் கற்கள்) வரம்பு மீறி நடந்தவர்களுக்கு(த் தண்டனைக்கென) உமது இறைவனிடம் அடையாளமிடப்பட்டுள்ளவையாகும். 
அங்கிருந்த நம்பிக்கையாளர்களை (அதிலிருந்து) நாங்கள் வெளியேற்றி விட்டோம். 
நாங்கள் அங்கு (எமக்குக்) கட்டுப்பட்டவர்களின் ஒரே ஒரு வீட்டையே கண்டோம். 
வேதனையளிக்கக்கூடிய தண்டனைக்கு அஞ்சுபவர்களுக்காக நாங்கள் அங்கு ஓர் அடையாளத்தை விட்டு வைத்துள்ளோம். 
மூஸாவி(ன் நிகழ்ச்சியி)லும் (பல அடையாளங்கள் உள்ளன). (அதாவது) நாம் அவரை ஃபிர்அவ்னிடம் தெளிவான சான்றுடன் அனுப்பிய போது, 
அவன் தனது கர்வத்தினால் (மூஸாவைப்) புறக்கணித்து, (அவர்) ஒரு மந்திரவாதி அல்லது பைத்தியக்காரன் என்றான்.
எனவே நாம் அவனையும், அவனது படைகளையும் பிடித்து, அவர்கள் எல்லோரையும் கடலில் எறிந்து விட்டோம். மேலும் அவன் (இன்றும்) பழிக்கப்படுகிறான். 
ஆதுவின் (நிகழ்ச்சியி)லும் (பல அடையாளங்கள் உள்ளன. குறிப்பாக) அழிவிற்குள்ளாக்கும் காற்றை அவர்களிடம் நாம் அனுப்பிய போது, 
அது எதன் மீது வீசியதோ, அதனையெல்லாம் சிதைந்து போன எலும்பைப் போன்று ஆக்காமல் விட்டதில்லை. 
ஸமூதுவி(ன் நிகழ்ச்சியி)லும் (பல அடையாளங்கள் உள்ளன. குறிப்பாக அவருடைய சமுதாயத்திடம்) நீங்கள் சிறிது காலம் பயனடையுங்கள் என்று கூறப்பட்ட போது4, 
அவர்கள் தங்கள் இறைவனின் கட்டளையை மீறி நடந்தனர். எனவே, அவர்கள் பார்த்துக் கொண்டிருக்கும் போதே இடி முழக்கம் அவர்களைப் பற்றிக் கொண்டது. 
அவர்கள் எழுந்து நிற்கவும் இயலாதவர்களாகி விட்டார்கள்; அவர்களால் உதவி பெறவும் முடியவில்லை. 
இவர்களுக்கு முன்னர் நூஹ்வின் சமுதாயத்தினரையும் (நாம் அழித்து விட்டோம்). அவர்கள் கட்டுப்படாத சமுதாயத்தினராக இருந்தனர். ரு2 
நாம் வானத்தை வல்லமையினால் உருவாக்கினோம். நிச்சயமாக நாம் விரிவுபடுத்துவதற்கு ஆற்றல் பெற்றுள்ளோம். 
பூமியையும் நாம் விரித்துள்ளோம். (பொருட்களை) நாம் எவ்வளவு அழகாகத் தயாரிக்கின்றோம். 
நீங்கள் போதனை பெறுவதற்காக ஒவ்வொரு பொருளையும் நாம் இணைகளாகப் படைத்துள்ளோம்.
எனவே நீங்கள் அல்லாஹ்வின்பால் விரைந்து செல்லுங்கள். நிச்சயமாக நான் உங்களுக்காக அவனிடமிருந்து (வந்த) தெளிவான எச்சரிப்பவன் ஆவேன். 
அல்லாஹ்வுடன் வேறெந்தக் கடவுளையும் நீங்கள் ஏற்படுத்தாதீர்கள். நிச்சயமாக நான் உங்களுக்காக அவனிடமிருந்து (வந்த)  தெளிவான எச்சரிப்பவன் ஆவேன். 
இவ்வாறே இவர்களுக்கு முன்னிருந்தவர்களிடம் வந்த தூதர்களை மந்திரவாதிகள் அல்லது பைத்தியக்காரர்கள் என்றே அவர்கள் கூறினர். 
அவர்கள் இதனை ஒருவருக்கொருவர் மரபுரிமையாகப் பெற்றுக் கொண்டனரா?5. அவ்வாறன்று; மாறாக, அவர்கள் யாவரும் குழப்பம் செய்யும் சமுதாயத்தினராவர். 
எனவே நீர் அவர்களிடமிருந்து விலகி விடுவீராக. உம்மீது எந்தப் பழியும் இருக்காது. 
நீர் நினைவூட்டிக் கொண்டேயிருப்பீராக. ஏனென்றால் நினைவூட்டுவது நம்பிக்கை கொண்டிருப்பவர்களுக்குப் பயனளிக்கின்றது. 
நான் ஜின்களையும், மனிதர்களையும் என்னை வணங்குவதற்காகவே படைத்துள்ளேன். 
நான் அவர்களிடம் வாழ்க்கைக்குத் தேவையான எதையும் நாடுவதில்லை; அவர்கள் எனக்கு உணவளிக்க வேண்டுமென்றும் நான் நாடுவதில்லை. 
நிச்சயமாக அல்லாஹ் எல்லோருக்கும் உணவளிப்பவனும், ஆற்றல் மிக்க வல்லவனுமாவான். 
அநீதியிழைத்தவர்கள் தங்கள் தோழர்களு(டைய குற்றத்து) க்குரிய பங்கைப் போன்று, தாங்களும் தங்கள் பங்கைச் சம்பாதித்துள்ளனர். எனவே (தண்டனையை) விரைவுபடுத்துமாறு அவர்கள் என்னிடம் கோர வேண்டாம்.
நிராகரிப்பவர்களுக்கு வாக்களிக்கப்பட்ட அவர்களுடைய நாளில், அவர்களுக்கு அழிவு தான். ரு3.
அளவற்ற அருளாளனும், மேன்மேலும் கருணை காட்டுபவனுமாகிய அல்லாஹ்வின் பெயரால் (ஓதுகின்றேன்). 
நான் மலையைச்1 சான்றாக எடுத்துக் காட்டுகிறேன். 
எழுதப் பெற்ற (இந்த) வேதத்தினையும்2, 
(அதாவது) திறந்து வைக்கப்பட்டிருக்கும் தாள்களில்3, (எழுதப்பட்டுள்ள நூல்). 
அடிக்கடி செல்லும் (க அபா) ஆலயத்தினையும்4, 
உயர்த்தப்பட்டிருக்கும் கூரையையும்5, 
பொங்கி எழுகின்ற கடலையும்6 (சான்றுகளாகக் காட்டிக் கூறுகிறோம்), 
நிச்சயமாக உமது இறைவனின் தண்டனை நிகழ்ந்தே தீரும். 
அதனைத் தடுப்பவன் எவனும் இல்லை. 
அந்நாளில் மேகம் அளவு மீறி அலைமோதும்7.
மலைகள், மலைக்க வைக்கும் அளவுக்கு நகர்ந்து விடும்8. 
எனவே பொய்யாக்குபவர்களுக்கு அந்நாளில் அழிவு தான். 
அவர்கள் வீண் பேச்சில் விளையாடுகின்றனர். 
அந்நாளில் அவர்கள் நரகநெருப்பின்பால் தள்ளப்பட்டவாறு கொண்டு செல்லப்படுவர். 
நீங்கள் பொய்ப்படுத்திக் கொண்டிருந்த நெருப்பு இது தான்; (என்று அவர்களுக்குச் சொல்லப்படும்). 
இது மாயவித்தையோ அல்லது (இன்னும்) நீங்கள் பார்ப்பதில்லையா? 
நீங்கள் இதில் நுழையுங்கள்; நீங்கள் பொறுத்துக் கொள்ளுங்கள் அல்லது பொறுத்துக் கொள்ளாமலிருங்கள். இரண்டும் உங்களுக்கு ஒன்றே. நீங்கள் செய்தவற்றிற்குத் தான் உங்களுக்குக் கூலி கொடுக்கப்படுகின்றது.(என்றும் அவர்களிடம் கூறப்படும்). 
நிச்சயமாக இறையச்சமுடையவர்கள் தோட்டங்களிலும், பேரின்பத்திலும் இருப்பார்கள். 
அவர்களின் இறைவன் அவர்களுக்கு வழங்குவதைக் கொண்டு அவர்கள் மகிழ்வர். அவர்களின் இறைவன் அவர்களை நரகத் தண்டனையிலிருந்து காப்பாற்றுவான். 
நீங்கள் செய்து வந்த (நற்) செயல்களுக்காக மிக்க மகிழ்ச்சியுடன் உண்ணுங்கள், குடியுங்கள் (என்று அவன் கூறுவான்).
அணி அணியாக வைக்கப்பட்டிருக்கும் மஞ்சங்களில் (தலையணைகளில்) சாய்ந்து அமர்ந்திருப்பார்கள். கருந்தடங் கண்களைக் கொண்ட கன்னிகளை நாம் அவர்களுக்குத் துணைவர்களாக வழங்குவோம். 
எவர்கள் நம்பிக்கை கொண்டு, அவர்களின் சந்ததிகளும் நம்பிக்கையில் அவர்களைப் பின்பற்றுகிறார்களோ, அவர்களுடன் அவர்களின் சந்ததிகளையும் (மிக உயர்வான) சுவர்க்கத்தில் நாம் ஒன்று சேர்ப்போம். அவர்களது செயல்(களுக்குரிய கூலி)களுள் எதனையும் நாம் குறைக்க மாட்டோம். ஒவ்வொரு மனிதனும் தான் சம்பாதித்ததற்கு ஈடாக இருக்கின்றான். 
அவர்களின் விருப்பத்திற்கேற்ப, (பலவகையான) பழத்தையும், இறைச்சியையும் நாம் அவர்களுக்கு வழங்குவோம். 
அவர்கள் அங்கு ஒரு குவளையைத் தங்களுக்குள் பரிமாறிக் கொள்வர். அங்கு வீண் பேச்சோ, பாவம் செய்தலோ எதுவும் இருக்காது9. 
அங்கு அவர்களுக்காக இளைஞர்கள் ஊழியம் செய்யக் காத்திருப்பார்கள். அவர்கள் நன்கு பாதுகாக்கப்பட்ட முத்துக்களைப் போன்றவர்களாக விளங்குவார்கள். 
அவர்கள் ஒருவரையொருவர் நேருக்கு நேர் தங்களுக்குள் விசாரித்துக் கொண்டிருப்பர். 
அவர்கள் கூறுவர்: இதற்கு முன்னர் நாம், நம் குடும்பத்தினருக்கிடையே (இருந்த போது, நமது விதியை குறித்துக்) கவலைக்குள்ளாகியிருந்தோம். 
ஆனால் அல்லாஹ் நம்மீது அருள் செய்து, அனல் காற்றின் தண்டனையிலிருந்து நம்மைக் காப்பாற்றி விட்டான். 
நாம் இதற்கு முன்னர் அவனிடம் வேண்டுதல் செய்து கொண்டிருந்தோம். நிச்சயமாக அவன் மிகுந்த நன்மை செய்பவனும், மேன்மேலும் கருணை காட்டுபவனுமாவான். ரு1 
எனவே நீர் (மக்களுக்கு) அறிவுரை கூறிக் கொண்டிருப்பீராக. உமது இறைவனின் அருளால் நீர் குறி சொல்பவரோ; பைத்தியக்காரரோ அல்ல.
அவர் ஒரு கவிஞர்; காலம் அவருக்குக் கொண்டு வரப் போகின்ற பேராபத்தை நாம் எதிர்பார்த்துக் கொண்டிருக்கிறோம் என்று அவர்கள் கூறுகின்றனரா? 
நீங்கள் எதிர்பார்த்துக் கொண்டிருங்கள். நானும் உங்களுடன் எதிர்பார்த்துக் கொண்டிருக்கிறேன் என்று நீர் கூறுவீராக. 
இது குறித்து அவர்களது அறிவு(ம், விவேகமும்) அவர்களுக்குக் கட்டளையிடுகின்றதா? அல்லது அவர்கள் குழப்பவாதிகளான மக்களா? 
அல்லது அவர் இதனை இட்டுக்கட்டிக் கூறியுள்ளார் என்று அவர்கள் கூறுகின்றனரா? அவ்வாறன்று; மாறாக அவர்கள் (இறையறிவிப்பின் மீது) அறவே நம்பிக்கை கொள்வதில்லை. 
அவர்கள் உண்மை கூறுபவர்களாயின், இதற்கு நிகரான ஓர் வசனத்தை அவர்கள் கொண்டு வரட்டும். 
அவர்கள் வெறுமையிலிருந்து படைக்கப்பட்டனரா? அல்லது இவர்கள் தம்மைத் தாமே படைத்தவர்களா? 
அவர்கள் வானங்களையும், பூமியையும் படைத்துள்ளனரா? அவ்வாறன்று; மாறாக அவர்கள் (வானங்களையும்,பூமியையும் படைத்தவன் மீது) அறவே நம்பிக்கை கொள்வதில்லை. 
அவர்களிடம் உமது இறைவனின் கருவூலங்கள் உள்ளனவா? அல்லது அவர்கள் (அவற்றின்) பாதுகாவலர்களா?  
அவர்களுக்கு ஒரு ஏணி இருந்து, அதன்மூலம் (வானத்திற்கு ஏறி, இறைச் செய்திகளை) ஒட்டுக் கேட்கின்றனரா? அவ்வாறாயின் அவர்களுள் கேட்பவர் தெளிவான சான்றைக் கொண்டு வரட்டும். 
அவனுக்குப் பெண் பிள்ளைகளும், உங்களுக்கு ஆண் பிள்ளைகளுமா?
அல்லது நீர் அவர்களிடம் ஏதேனும் கூலி கேட்கின்றீரா? ஆகவே அவர்கள் கட(ன் சுமையி)னால் அழுத்தப்படுகின்றனரா? 
மறைவானது (பற்றிய ஞானம்) அவர்களுக்கு இருக்கின்றதா? இதனால் அவர்கள் (அவ்வாறு) எழுதுகின்றனரா? 
அவர்கள் (உமக்கு மாற்றமாக) ஏதாவது சதி செய்ய விரும்புகின்றனரா? ஆனால் நிராகரிப்பாளர்கள் தாம் அந்தச் சதியால் பிடிக்கப்படுவார்கள். 
அல்லாஹ் அல்லாத வேறொரு கடவுள் அவர்களுக்கு உண்டா? (நினைவில் கொள்ளுங்கள்). அவர்கள் (அவனுக்கு) வைக்கின்ற இணையிலிருந்து அல்லாஹ் தூயவனாவான். 
வானத்தின் ஒரு துண்டு விழுவதை அவர்கள் கண்டால், அது அடர்த்தியான ஒரு மேகம் தான் எனக் கூறுகின்றனர். 
அவர்கள் தங்களுக்குரிய நாளைச் சந்திக்கும் வரை நீர் அவர்களை விட்டு விடுவீராக; அந்த நாளில் அவர்கள் இடியினால் தாக்கப்படுவர். 
அந்நாளில் அவர்களின் சதித்திட்டம் அவர்களுக்குச் சிறிதும் பயனளிக்காது. மேலும் அவர்களுக்கு உதவி செய்யப்படவும் மாட்டாது. 
நிச்சயமாக அநீதி இழைப்பவர்களுக்கு அதனைத் தவிர மற்றொரு தண்டனையும் உண்டு. ஆனால் அவர்களுள் பெரும்பாலார் அறிவதில்லை. 
நீர் உமது இறைவனின் தீர்ப்பைப் பொறுமையுடன் எதிர்பார்ப்பீராக. ஏனென்றால் நிச்சயமாக நீர் எமது கண்களுக்கு முன்னால் (எமது பாதுகாப்பில்) இருக்கின்றீர். நீர் (தொழுகைக்காக) எழும் போது, உமது இறைவனைப் புகழ்ந்து அவனது தூய்மையை எடுத்துரைப்பீராக. 
இரவு நேரத்திலும், விண்மீன்கள் மறையும் போதும் (அதாவது இரவு முடியும் தருவாயிலும்) நீர் அவனது தூய்மையினை எடுத்துரைப்பீராக. ரு2
அளவற்ற அருளாளனும், மேன்மேலும் கருணை காட்டுபவனுமாகிய அல்லாஹ்வின் பெயரால் (ஓதுகின்றேன்). 
(கார்த்திகை) நட்சத்திரத்தை, அது (பொருளளவில்) கீழ் வரும் போது1 சான்றாகக் காட்டுகிறேன். 
உங்கள் தோழர் தவறிழைக்கவில்லை; வழிகேட்டில் செல்லவுமில்லை2. 
அவர் (தமது சொந்த) விருப்பத்தின் படி பேசவுமில்லை. 
இது (இறைவனிடமிருந்து) அறிவிக்கப்பெற்ற வஹியேயாகும். 
பேராற்றல்களைக் கொண்ட (இறை)வன் அவருக்கு (இதனை)க் கற்றுக் கொடுத்தான். 
(அவன்) வல்லமையுள்ளவன், எனவே அவன், தானே (அரியணையில்) நிலை கொண்டான். 
(அவன் வஹியறிவித்த போது) அவர் மிகவும் உயரிய அடிவானத்தில் இருந்தார். 
அவர் (இறைவனுக்கு) மிக நெருக்கமாக மேலே சென்றார். பின்னர் அவர் மனித இனத்தை நோக்கி இறங்கினார்3. 
அவர் இரண்டு விற்களுக்குரிய ஒன்றுபட்ட நாணைப் போன்றவராக அல்லது அதை விடவும் மிக நெருக்கமானவராக ஆகி விட்டார்.
பின்னர் அவன், தன் அடியாருக்கு வஹி மூலம் அறிவிக்கவிருந்ததை அறிவித்தான். 
அந்த உள்ளம், தான் கண்டதைக் குறித்துப் பொய்யுரைக்கவில்லை. 
அவர் பார்த்தது குறித்து நீங்கள் அவருடன் வாக்குவாதம் செய்கின்றீர்களா? 
நிச்சயமாக அவர் மற்றொரு முறையும் அவனைக் கண்டார். 
மிகத்தொலைவிலுள்ள இலந்தை மரத்திற்குப் பக்கத்தில்3. 
அதன் அருகில் நிலையான தங்குமிடமாகிய தோட்டம் உள்ளது. 
மூடக்கூடிய ஒன்று4அ இலந்தை மரத்தை மூடிய போது (அது நிகழ்ந்தது). 
அவரது கண் விலகி விடவுமில்லை; (அது) கடந்து விடவுமில்லை5. 
நிச்சயமாக அவர் தமது இறைவனின் அடையாளங்களுள் மிகவும் மகிமை வாய்ந்ததையே கண்டார். 
இப்பொழுது நீங்கள் லாத்தைப் பற்றியும், உஸ்ஸாவைப் பற்றியும் எனக்குத் தெரிவியுங்கள். (அவைகளுடையதும் இதே நிலைமை தானா?)
மூன்றாவதாக மற்றொரு மனாத் (எனும் பெண் கடவுளைப்) பற்றியும் (எனக்குத் தெரிவியுங்கள்). 
என்ன! உங்களுக்கு ஆண் பிள்ளைகளும், அவனுக்குப் பெண் பிள்ளைகளுமா? 
உண்மையிலேயே இது முறையற்ற பங்கீடாகும். 
இவை நீங்களும், உங்கள் மூதாதையர்களும் வைத்துக் கொண்ட வெறும் பெயர்களேயாகும். இவற்றிற்காக அல்லாஹ் எந்தச் சான்றையும் இறக்கவில்லை. அவர்கள் யூகத்தையும், தங்கள் உள்ளங்கள் விரும்புவதையுமே பின்பற்றுகின்றனர். அவர்களிடம், அவர்களின் இறைவனிடமிருந்து நேர்வழி வந்து விட்டது. (அவ்வாறிருந்தும் அவர்கள் புரியமாட்டார்கள்). 
மனிதனுக்கு அவன் விரும்புவது கிடைத்து விடுகின்றதா? 
முடிவும், ஆரம்பமும் அல்லாஹ்வுக்கே உரியதாகும். ரு1 
வானங்களில் எத்தனையோ வானவர்கள் இருக்கின்றனர். என்றாலும், தன் விருப்பத்திற்கும், தன் திருப்திக்கும் உரியவருக்காக, அல்லாஹ் அனுமதி வழங்கியதன் பின்னரே அன்றி, அவர்களின் பரிந்துரை எந்தப் பயனையும் அளிப்பதில்லை. 
மறுமையில் நம்பிக்கை கொள்ளாதவர்கள், வானவர்களுக்குப் பெண்களின் பெயர்களைச் சூட்டுகின்றனர். 
ஆனால் அதனைப் பற்றிய எந்த அறிவும் அவர்களுக்கு இல்லை. யூகத்தைத் தான் அவர்கள் பின்பற்றுகின்றனர். யூகம் உண்மைக்கு எதிரில் எந்தப் பயனையும் அளிப்பதில்லை. 
நம்மை நினைவு கூர்வதிலிருந்து6 விலகி, இவ்வுலக வாழ்வை மட்டும் விரும்புபவனை நீர் புறக்கணித்து விடுவீராக.
அதுவே அவர்களது அறிவின் எல்லை. நிச்சயமாக உமது இறைவனின் வழியிலிருந்து விலகிச் செல்பவனை அவன் நன்கு அறிகின்றான், நேர்வழியினைப் பின்பற்றுபவனையும் அவன் நன்கு அறிகின்றான். 
வானங்களிலும், பூமியிலும் உள்ளவையெல்லாம் அல்லாஹ்வுக்கே உரியனவாகும். இதன்விளைவாக அவன் தீமை செய்தவர்களுக்கு, அவர்களின் செயல்களுக்கேற்ப கூலி கொடுக்கின்றான். நன்மை செய்தவர்களுக்கு மிகச்சிறந்த வெகுமதி வழங்குகின்றான். 
(அதாவது) மிகச் சிறிய குற்றங்களைத் தவிர பெரும் பாவங்களிலிருந்தும், தீய நடத்தைகளிலிருந்தும் விலகிக் கொள்பவர்கள், (அறிந்து கொள்ளுங்கள்) நிச்சயமாக உமது இறைவன் மிக்க மன்னிப்பவனாவான். அவன் உங்களைப் பூமியிலிருந்து படைத்த நேரத்திலிருந்தும், நீங்கள் உங்கள் தாய்களின் வயிற்றில் மறைவாக இருந்த நேரத்திலிருந்தும் அவன் உங்களை நன்கு அறிகின்றான். எனவே நீங்களே உங்களைத் தூயவர்களென்று கூறிக் கொள்ளாதீர்கள். (உண்மையான) இறையச்சமுடையவர்களை அவன் நன்கு அறிகின்றான். ரு2 
(உமக்குக் கிடைத்த இறைவெளிப்பாட்டிலிருந்து) விலகி விட்டவனை நீர் அறிவீரா? 
அவன் (இறைவழியில்) சிறிது வழங்கிப் பின்னர் கருமித்தனம் காட்டுகிறான். 
மறைவான விஷயத்தின் ஞானம் அவனுக்கு இருந்து, அதனால் (தன் முடிவை அவன்) பார்க்கிறானா? 
மூஸாவின் வேதத்திலுள்ளது குறித்து அவனுக்கு அறிவிக்கப்படவில்லையா? 
(இறை கட்டளையை) நிறைவேற்றிய இப்ராஹீமைக் குறித்தும் (அறிவிக்கப்படவில்லையா?) 
அதாவது சுமை சுமப்பவன் மற்றொருவரின் சுமையைச் சுமக்க மாட்டான்7. 
மேலும் மனிதன் எதற்காக முயற்சி செய்கிறானோ அதுவே அவனுக்குக் கிடைக்கிறது.
மேலும் அவருடைய முயற்சி விரைவில் ஏற்றுக் கொள்ளப்படும். 
பின்னர் அவருக்கு முழுமையான நற்பலன் வழங்கப்படும். 
மேலும் எல்லாம் உமது இறைவனிடமே முடிவடைகிறது. 
மேலும் (மனிதர்களை) சிரிக்க வைப்பவனும், (அவர்களை) அழ வைப்பவனும் அவனே. 
மேலும், மரணமடையச் செய்பவனும், உயிரளிப்பவனும் அவனே. 
மேலும் ஆண், பெண்ணாகிய இணைகளைப் படைத்தவன் அவனே.
(தாயின் கர்ப்பப் பையில்) செலுத்தப்படும் ஒரு துளி விந்திலிருந்து (அவன் படைத்தான்). 
மேலும் மறுமுறை படைப்பதும் அவனது பொறுப்பேயாகும். 
மேலும் (ஒருவனுக்கு) மனநிறைவு பெறச் செய்பவனும், செல்வம் வழங்குபவனும் அவனே. 
மேலும் ஷிஃரா8 என்னும் நட்சத்திரத்தின் இறைவனும் அவனே.
மேலும் அவனே முதல் ஆதுவி(ன் சமுதாயத்தி) னரை அழித்தான். 
மேலும் ஸமூதி(ன் சமுதாயத்தி)னரையும் (அழித்தான். அவர்களுள் எவரையும்) விட்டு வைக்கவில்லை. 
மேலும் இவர்களுக்கு முன்னர் நூஹின் சமுதாயத்தினரையும் (அவன் அழித்தான்). அவர்கள் மிக்க அநீதியிழைப்பவர்களாகவும், குழப்பவாதிகளாகவும் இருந்தனர். 
அவன் (லூத்து சமுதாயத்தினரது) கவிழ்க்கப்பட்ட நகரங்களைத் தலைகீழாக்கினான். 
பின்னர் மூடவிருந்தது, (இறை ஆக்கினை) அவர்களை மூடி விட்டது. 
எனவே (மனிதனே!) உனது இறைவனின் அருள்களுள் எதனைப் பற்றி நீ சந்தேகப்படுகின்றாய்? 
(எம்முடைய தூதராகிய) இவர், முற்காலத்திலுள்ள எச்சரிக்கை செய்தவர்(களைப் போன்றவர்)களுள் ஓர் எச்சரிக்கையாளராவார். 
(இந்தச் சமுதாயத்தின் தீர்ப்புக்குரிய) நேரம் நெருங்கி விட்டது. 
அல்லாஹ்வைத் தவிர வேறெவராலும் அதனைத் தடுத்து விட இயலாது. 
இச்செய்தி குறித்து நீங்கள் வியப்படைகின்றீர்களா?
நீங்கள் சிரிக்கின்றீர்கள்; அழ மாட்டீர்களா? 
நீங்கள் மிகுந்த கர்வங் கொண்டவர்களாகவே இருக்கின்றீர்கள். 
(எனவே எழுங்கள்;) அல்லாஹ்வின் முன் சிரந்தாழ்த்தி (அவனை) வணங்குங்கள். ரு3
அளவற்ற அருளாளனும், மேன்மேலும் கருணை காட்டுபவனுமாகிய அல்லாஹ்வின் பெயரால் (ஓதுகின்றேன்). 
(அரேபியாவின் அழிவிற்குரிய) அந்த நேரம் நெருங்கி விட்டது; சந்திரன் பிளந்து விட்டது1. 
அவர்கள் ஓர் அடையாளத்தைக் கண்டால், புறக்கணித்து விட்டு, இது தொடர்ந்து நடந்து வரும் ஒரு மாய வித்தையேயாகும் என்பர்2. 
அவர்கள் (தூதரைப்) பொய்யாக்கித் தங்களுடைய சொந்த விருப்பங்களைப் பின்பற்றுகின்றனர். ஆனால் நிச்சயமாக (இறைவனது) ஒவ்வொரு கட்டளையும் நிகழ்ந்தே தீரும். 
கடுமையான எச்சரிக்கையைக் கொண்ட முன்னறிவிப்புகள் பற்றி ஏற்கனவே அவர்களிடம் கூறப்பட்டது. 
(மேலும் அவை) முழுமையான ஞானத்தையும் கொண்டிருந்தன. ஆனால் அந்த எச்சரிக்கைகள் (அவர்களுக்கு) எந்தப் பயனையும் அளிக்கவில்லை. 
எனவே நீர் அவர்களை விட்டு விலகி விடுவீராக. வெறுப்பூட்டும் ஒன்றன்பால் (தண்டனையின் பக்கம்) அழைப்பவர் அவர்களை அழைக்கும் நாளில், 
அவர்களது கண்கள் கீழ்நோக்கியவாறு இருக்கும். அவர்கள் சிதறிக் கிடக்கும் வெட்டுக் கிளிகள் போன்று (தங்கள்) கல்லறைகளிலிருந்து3 வெளியேறி, 
அழைப்பவரை நோக்கி விரைந்தோடுவர். இது கடினமான நாள் என்று நிராகரிப்போர் கூறுவர். 
இவர்களுக்கு முன்னர் நூஹின் சமுதாயத்தினர் (தூதரைப்) பொய்யாக்கினர். அவர்கள் எமது அடியாரைப் பொய்யாக்கி, (இவர்) ஒரு பைத்தியக்காரர் (நம் கடவுளரால்) வெறுத்துத் தள்ளப்பட்ட ஒருவர் என்றனர்.
எனவே அவர் 'நான் தோற்கடிக்கப்பட்டுள்ளேன்; எனவே, நீ (எனக்கு) உதவி செய்(ய வரு) வாயாக' என்று தம் இறைவனை வேண்டினார். 
இதன் காரணமாக நாம் வேகமாகக் கொட்டும் தண்ணீரைக் கொண்டு வானத்தின் வாயில்களைத் திறந்து விட்டோம். 
நாம் பூமியின் நீரூற்றுக்களையும் பாய்ந்தோடச் செய்தோம்.  எனவே (இரு வகை) தண்ணீரும் முடிவெடுக்கப்பட்ட ஒரு நோக்கத்திற்காக ஒன்றிணைந்தது. 
நாம் அவரை மரப்பலகைகளையும், ஆணிகளையும் கொண்ட ஒன்றில் (கப்பலில்) எடுத்துச் சென்றோம்.  
மறுக்கப்பட்டவருக்குக் கூலியாக, அது எமது கண்களுக்கு முன்னால் (எமது பார்வையில்) மிதந்து சென்றது. 
நாம் அதனை (பின்னர் வரும் சமுதாயங்களுக்கு) ஓர் அடையாளமாக விட்டு வைத்தோம்4. எனவே அறிவுரையினைப் பெறுபவர் எவரும் உண்டா? 
எனது தண்டனையும், எனது எச்சரிக்கைகளும் எவ்வாறு (பயங்கரமானவையாக) இருந்தன! 
நிச்சயமாக நாம் குர்ஆனை (நீங்கள் அறிந்து) நினைவுகூர்ந்து, அறிவுரை பெறும் பொருட்டு எளிதாக ஆக்கியுள்ளோம். எனவே அறிவுரையினைப் பெறுபவர் எவரேனும் உண்டா? 
ஆது ( சமுதாயத்தினர் தூதரைப்) பொய்யாக்கினர். எனவே எனது தண்டனையும், எனது எச்சரிக்கைகளும் எவ்வாறு (பயங்கரமானவையாக) இருந்தன. 
முடிவற்ற ஒரு துரதிர்ஷ்டமான நாளில்5 மிக வேகமான புயல் காற்றை அவர்களுக்கு எதிராக நாம் அனுப்பினோம்.
அது மக்களைப் பிடுங்கி எறிந்தது; அவர்கள் வேருடன் பிடுங்கி எறியப்பட்ட பேரீச்ச மரங்களின் மூடுகள் போல் ஆகி விட்டனர். 
எனது தண்டனையும், எனது எச்சரிக்கைகளும் எவ்வாறு (பயங்கரமானவையாக) இருந்தன! 
நிச்சயமாக நாம் குர்ஆனை (நீங்கள் அறிந்து) நினைவுகூர்ந்து அறிவுரை பெறும் பொருட்டு எளிதாக ஆக்கியுள்ளோம். எனவே அறிவுரையினைப் பெறுபவர் எவரேனும் உண்டா? ரு1 
ஸமூது சமுதாயத்தினரும், எச்சரிப்பாளர்களைப் பொய்யாக்கினர்6. 
அவர்கள் கூறினர்: என்ன? நம்மைச் சேர்ந்த ஒரு மனிதனை, ஒரு தனி நபரையா நாம் பின்பற்ற வேண்டும்? அவ்வாறாயின் நிச்சயமாக நாம் வெளிப்படையான வழிகேட்டிலும், பைத்தியத்திலும் இருப்பவர்களாவோம். 
நம்முள் அவருக்கு (மட்டும்) தானா நினைவூட்டல் (வஹி) அருளப்பட்டுள்ளது? அவ்வாறன்று; மாறாக, அவர் மிகவும் பெருமையடிக்கும் பொய்யராவார். 
(நாம் கூறினோம்): மிகவும் பெருமையடிக்கும் பொய்யர் யார் என்று அவர்கள் நாளை தெரிந்து கொள்வார்கள். 
அவர்களுக்கு ஒரு சோதனையாக பெண் ஒட்டகம் ஒன்றை நாம் அனுப்பவிருக்கின்றோம். எனவே (ஸாலிஹே!) நீர் (அவர்களது முடிவை) எதிர்பார்த்துப் பொறுமையாக இருப்பீராக. 
அவர்களுக்கிடையே தண்ணீர் பங்கிடப்பட்டுள்ளது; எனவே அருந்துவதற்கென்று ஒதுக்கப்பட்ட ஒவ்வொரு நேரமும் பகிர்ந்து கொள்ளப்பட வேண்டும் என்று நீர் அவர்களுக்குத் தெரிவிப்பீராக. 
ஆனால் அவர்கள் தங்கள் தலைவனை அழைத்தனர். அவன் அதனைப் பிடித்து (அதன்) கால்களைத் துண்டித்து விட்டான்.
எனது தண்டனையும், எனது எச்சரிக்கைகளும் எவ்வாறு (பயங்கரமானதாக) இருந்தன! 
நாம் அவர்களுக்கு எதிராக ஒரே ஒரு தண்டனையைத் தான் அனுப்பினோம். அவர்கள் வேலி அமைப்பவனால் (வெட்டி) வீழ்த்தப்பட்ட, உலர்ந்த மரத்தூள்களைப் போல் ஆகி விட்டனர். 
நிச்சயமாக நாம் குர்ஆனை (நீங்கள் அறிந்து) நினைவுகூர்ந்து, அறிவுரை பெறும் பொருட்டு எளிதாக ஆக்கியுள்ளோம். எனவே அறிவுரையினைப் பெறுபவர் எவரேனும் உண்டா? 
லூத்தின் சமுதாயத்தினரும் எச்சரிப்பாளர்களைப் பொய்யாக்கினர். 
லூத்தின் குடும்பத்தினரைத் தவிர, மற்றவர்களுக்கு கற்கள் நிரம்பிய புயல் காற்றை நாம் அனுப்பினோம். அதிகாலையில் அவ(ருடைய குடும்பத்தின)ர்களை நாம் காப்பாற்றினோம். 
இது எம்மிடமிருந்து (வந்து)ள்ள ஓர் அருளாக இருந்தது. நன்றி பாராட்டுபவருக்கு நாம் இவ்வாறே கூலியளிக்கின்றோம். 
நிச்சயமாக அவர் எமது தண்டனையைப் பற்றி அவர்களை எச்சரித்தார். ஆனால் அவர்கள் அந்த எச்சரிக்கைகள் குறித்து ஐயம் கொண்டனர். 
அவர்கள், அவரது விருந்தினர்களிடமிருந்து அவரைத் திருப்ப நாடினர்7. எனவே நாம் அவர்களது கண்களைத் திரையிட்டு விட்டு, இப்பொழுது எனது தண்டனையையும், எனது எச்சரிக்கைகளையும் சுவைத்துப் பாருங்கள் என்றோம். 
அதிகாலையில் நிலையான தண்டனை அவர்களை வந்தடைந்தது. 
இப்பொழுது எனது தண்டனையையும், எனது எச்சரிக்கைகளையும் சுவைத்துப் பாருங்கள் (என்று நாம் கூறினோம்).
நிச்சயமாக நாம் குர்ஆனை (நீங்கள் அறிந்து) நினைவுகூர்ந்து, அறிவுரை பெறும் பொருட்டு எளிதாக ஆக்கியுள்ளோம். எனவே அறிவுரையைப் பெறுபவர் எவரேனும் உண்டா? ரு2 
நிச்சயமாக ஃபிர்அவ்னின் சமுதாயத்தினரிட(மு)ம் எச்சரிப்பாளர்கள் வந்தனர். 
ஆனால் அவர்கள் எம் அடையாளங்கள் எல்லாவற்றையும் பொய்யாக்கினர். எனவே நாம் அவர்களை வல்லமையும், அதிகாரமும் உள்ளவன் பிடிப்பது போன்று பிடித்து விட்டோம். 
உங்களைச் சேர்ந்த நிராகரிப்பவர்கள் அவர்களை விடச் சிறந்தவர்களா? அல்லது வேதங்களில் (தண்டனையிலிருந்து) உங்களுக்கு விதிவிலக்கு உள்ளதா? 
நாங்கள் வெற்றி பெறக்கூடிய படையினராக இருக்கின்றோம் என்று அவர்கள் கூறுகின்றனரா? 
அந்தப் படைகள் விரைவில் தோற்கடிக்கப்படும். அவர்கள் புறமுதுகு காட்டி வெருண்டோடுவர்8. 
அதுமட்டுமன்று; அந்த நேரம், அவர்களு(டைய அழிவு)க்குக் குறிப்பிடப்பட்ட நேரமாகும். மேலும் அந்த நேரம் மிகுந்த பேராபத்தானதும், மிக்க கசப்பானதுமாகும். 
நிச்சயமாக குற்றவாளிகள் (பகிரங்கமான) வழிகேட்டிலும், பைத்தியத்திலும் இருக்கின்றனர். 
அவர்கள் முகங்குப்புற நெருப்பிற்கு இழுத்துச் செல்லப்படும் நாளில், (அவர்களிடம்) நீங்கள் நரகத் தண்டனையைச் சுவைத்துப் பாருங்கள் (எனக் கூறப்படும்). 
நிச்சயமாக நாம் ஒவ்வொரு பொருளையும் (சரியான) அளவில் படைத்துள்ளோம்.
எமது கட்டளை, கண்மூடிக்  கண்திறப்பது போல் (ஒரு நொடியில் நிறைவேற்றப்பட்டு விடும்) ஒன்றாகும். 
நிச்சயமாக நாம் (இதற்கு முன்னரும்) உங்களைப் போன்றவர்களை அழித்துள்ளோம். எனவே அறிவுரையினைப் பெறுபவர் எவரேனும் உண்டா? 
மேலும் அவர்கள் செய்த ஒவ்வொரு செயலும் ஏடுகளில் (பதிவு செய்யப்பட்டு) உள்ளது. 
ஒவ்வொரு சிறிய, பெரிய செயலும் பதிவு செய்யப்பட்டுள்ளது9. 
நிச்சயமாக இறையச்சமுடையவர்கள், தோட்டங்களிலும், ஆறுகளிலும் இருப்பர். 
எல்லாம் வல்ல அரசனிடத்திலுள்ள நிலையான கண்ணியம் மிக்க இருப்பிடத்தில் இருப்பர். ரு3
அளவற்ற அருளாளனும், மேன்மேலும் கருணை காட்டுபவனுமாகிய அல்லாஹ்வின் பெயரால் (ஓதுகின்றேன்). 
அளவற்ற அருளாள(னாகிய இறைவ)ன். 
அவன் குர்ஆனைப் கற்றுக் கொடுத்தான். 
அவன் மனிதனைப் படைத்தான். 
அவன் அவனுக்குத் தெளிவுரையைக் கற்றுக் கொடுத்தான். 
சூரியனும், சந்திரனும் குறிப்பிட்ட ஒரு கணக்கின் படி (இயங்கிக் கொண்டு) இருக்கின்றன. 
செடிகளும், மரங்களும் (அவனது விருப்பத்திற்கு அடக்கத்துடன்) கீழ்ப்படிகின்றன. 
அவன் வானத்தை உயர்த்தி, நிறுவையை ஏற்படுத்தினான். 
அளவில் நீங்கள் வரம்பு மீறாதிருப்பதற்காக (அவ்வாறு செய்தான்). 
எனவே நீங்கள் (எல்லாவற்றையும்) நேர்மையுடன் நிறுத்துக் கொடுங்கள். அளவைக் குறைக்காதீர்கள்.
மேலும் அவன் பூமியை(த் தனது) படைப்புகளுக்காக அமைத்தான். 
அதில் (எல்லா வகைப்) பழமும், உறைகளுடனுள்ள பேரீச்ச மரங்களும் உள்ளன. 
மேல் தோலுடைய தானியங்களும், நறுமணமுள்ள செடிகளும் உள்ளன. 
எனவே (ஜின்களும், மனிதர்களுமாகிய) நீங்கள் இருவரும் உங்கள் இறைவனது அருள்களுள் எதனையெல்லாம் மறுப்பீர்கள்? 
அவன் மனிதனைச் சுட்ட மட்பாண்டம் போன்ற ஒலி எழுப்பும் காய்ந்த களிமண்ணிலிருந்து படைத்தான். 
அவன் ஜின்னைத் தீச்சுடரிலிருந்து படைத்தான்1. 
எனவே நீங்கள் இருவரும் உங்கள் இறைவனது அருள்களுள் எதனையெல்லாம் மறுப்பீர்கள்? 
அவன் இரண்டு கிழக்குகளுக்கும் இறைவன்; இரண்டு மேற்குகளுக்கும் இறைவன்2. 
எனவே நீங்கள் இருவரும் உங்கள் இறைவனது அருள்களுள் எதனையெல்லாம் மறுப்பீர்கள்? 
அவன் இரண்டு கடல்களை மிக நெருக்கமாகப் படைத்துள்ளான். அவை (ஒரு நாள்) இணைந்து விடும்3.
(தற்போது) அவ்விரண்டிற்குமிடையில் தடுப்பு ஒன்று உள்ளது. இதனால் அவை வரம்பு மீறி, ஒன்றிற்குள் ஒன்று நுழைவதில்லை. 
எனவே நீங்கள் இருவரும் உங்கள் இறைவனது அருள்களுள் எதனையெல்லாம் மறுப்பீர்கள்? 
அவற்றிலிருந்து முத்துக்களும், பவளங்களும் வெளிப்படுகின்றன. 
எனவே நீங்கள் இருவரும் உங்கள் இறைவனது அருள்களுள் எதனையெல்லாம் மறுப்பீர்கள்? 
மேலும் அவனுக்கு கடலில் செல்லும் மலைகள் போன்ற உயரமான கப்பல்கள் இருக்கின்றன4. 
எனவே நீங்கள் இருவரும் உங்கள் இறைவனது அருட்களுள் எதனையெல்லாம் மறுப்பீர்கள்? ரு1 
(பூமியாகிய) இதன் மீது உள்ளவையெல்லாம் அழியக்கூடியவையே;  
புகழுக்கும், கண்ணியத்திற்குமுரிய உம் இறைவனின் அருள் நிலைத்திருக்கும். 
எனவே நீங்கள் இருவரும் உங்கள் இறைவனது அருட்களுள் எதனையெல்லாம் மறுப்பீர்கள்? 
வானங்களிலும், பூமியிலுமுள்ளவர்கள் அவனிடமே(தங்கள் தேவைகளைக் ) கேட்கின்றனர். ஒவ்வொரு நொடிப்பொழுதிலும் அவன் தன்னை வெவ்வேறான தோற்றத்தில் வெளிப்படுத்துகின்றான்5.
எனவே நீங்கள் இருவரும் உங்கள் இறைவனது அருட்களுள் எதனையெல்லாம் மறுப்பீர்கள்? 
இருபெரும் சக்திகளே!6 விரைவில் நாம் உங்களிடம் வரவிருக்கின்றோம்7. 
எனவே நீங்கள் இருவரும் உங்கள் இறைவனது அருட்களுள் எதனையெல்லாம் மறுப்பீர்கள்?8 
ஜின்கள், மனிதர் கூட்டத்தினரே!9 வானங்கள், பூமி ஆகியவற்றின் எல்லைகளை விட்டும் வெளியேறிச் செல்ல, உங்களுக்கு வலிமையிருந்தால் செல்லுங்கள்10. ஆனால் சான்று வலிமையினாலன்றி உங்களால் செல்ல இயலாது. 
எனவே நீங்கள் இருவரும் உங்கள் இறைவனது அருட்களுள் எதனையெல்லாம் மறுப்பீர்கள்? 
புகையில்லாத தீச்சுடரும்11, தெளிவான தீச்சுவாலையும்12 உங்களுக்கெதிராக அனுப்பப்படும். எனவே உங்களாலே, உங்களுக்கு (ஒருவர், மற்றவருக்கு) ஒருபோதும் உதவி செய்ய இயலாது. 
எனவே நீங்கள் இருவரும் உங்கள் இறைவனது அருட்களுள் எதனையெல்லாம் மறுப்பீர்கள்? 
வானம் பிளந்து, சிவப்புத் தோலைப் போன்று சிவப்பாக ஆகும் போது.(அது இறுதி முடிவின் காலமாகும்). 
எனவே நீங்கள் இருவரும் உங்கள் இறைவனது அருட்களுள் எதனையெல்லாம் மறுப்பீர்கள்? 
அந்நாளில் மனிதனிடமோ, ஜின்னிடமோ அவனது பாவம் பற்றிக் கேட்கப்பட மாட்டாது13.
எனவே நீங்கள் இருவரும் உங்கள் இறைவனது அருட்களுள் எதனையெல்லாம் மறுப்பீர்கள்? 
குற்றவாளிகள், அவர்களுக்குரிய அடையாளங்களால் அறிந்து கொள்ளப்பட்டு, முன் உச்சி முடிகளாலும், பாதங்களாலும் பிடிக்கப்படுவார்கள். 
எனவே நீங்கள் இருவரும் உங்கள் இறைவனது அருட்களுள் எதனையெல்லாம் மறுப்பீர்கள்? 
குற்றவாளிகள் மறுத்து வந்த நரகம் இதுவே. 
அதற்கும் மிக அதிகமாகக் கொதிக்கும் நீருக்கு  இடையே அவர்கள் சுற்றிக் கொண்டிருப்பார்கள்14. 
எனவே நீங்கள் இருவரும் உங்கள் இறைவனது அருட்களுள் எதனையெல்லாம் மறுப்பீர்கள்? ரு2 
ஆனால் தமது இறைவனின் உன்னத தோற்றத்திற்கு அஞ்சி நிற்போருக்கு (இவ்வுலகிலும், மறுஉலகிலும்) இரு தோட்டங்கள் உள்ளன. 
எனவே நீங்கள் இருவரும் உங்கள் இறைவனது அருட்களுள் எதனையெல்லாம் மறுப்பீர்கள்? 
(இரு தோட்டங்களும்) கிளைகள் பரவியதாக இருக்கும். 
எனவே நீங்கள் இருவரும் உங்கள் இறைவனது அருட்களுள் எதனையெல்லாம் மறுப்பீர்கள்?
அவ்விரண்டிலும் தாராளமாக ஓடிக் கொண்டிருக்கும் இரு நீரூற்றுக்கள் உள்ளன. 
எனவே நீங்கள் இருவரும் உங்கள் இறைவனது அருட்களுள் எதனையெல்லாம் மறுப்பீர்கள்? 
அவ்விரண்டிலும் ஒவ்வொரு (வகைப்) பழமும் இரட்டையாக இருக்கும். 
எனவே நீங்கள் இருவரும் உங்கள் இறைவனது அருட்களுள் எதனையெல்லாம் மறுப்பீர்கள்? 
அவர்கள் விரிப்புகளின் மேல் (மஞ்சங்களில்) சாய்ந்தவர்களாக அமர்ந்திருப்பார்கள். அவற்றின் உள் அமைப்புகள் தடித்த பட்டுத் துணியால் ஆனது. அவ்விரு தோட்டங்களிலுள்ள கனிந்த பழங்கள் அருகில் இருக்கும். 
எனவே நீங்கள் இருவரும் உங்கள் இறைவனது அருட்களுள் எதனையெல்லாம் மறுப்பீர்கள்? 
அவற்றில் அடக்கமான பார்வையுடைய (தூய) பெண்கள்15 இருப்பார்கள். அவர்களை மனிதரோ, ஜின்னோ இவர்களுக்கு முன் தொட்டிருக்க மாட்டார்கள். 
எனவே நீங்கள் இருவரும் உங்கள் இறைவனது அருட்களுள் எதனையெல்லாம் மறுப்பீர்கள்? 
அவர்கள் மாணிக்கங்களையும், சிறிய முத்துக்களையும் போன்றவர்கள். 
எனவே நீங்கள் இருவரும் உங்கள் இறைவனது அருட்களுள் எதனையெல்லாம் மறுப்பீர்கள்?
நன்மைக்கு ஈடு நன்மையேயன்றி வேறுண்டா? 
எனவே நீங்கள் இருவரும் உங்கள் இறைவனது அருட்களுள் எதனையெல்லாம் மறுப்பீர்கள்? 
அவ்விரண்டுமன்றி இன்னும் (வேறு) இரு தோட்டங்கள் உள்ளன. 
எனவே நீங்கள் இருவரும் உங்கள் இறைவனது அருட்களுள் எதனையெல்லாம் மறுப்பீர்கள்? 
(இவ்விரு தோட்டங்களும்) மிக்க பசுமையானவையாகும். 
எனவே நீங்கள் இருவரும் உங்கள் இறைவனது அருட்களுள் எதனையெல்லாம் மறுப்பீர்கள்? 
இவ்விரண்டிலும் நன்றாகப் பீறிட்டு வரும் இரு நீரூற்றுக்கள் உள்ளன. 
எனவே நீங்கள் இருவரும் உங்கள் இறைவனது அருட்களுள் எதனையெல்லாம் மறுப்பீர்கள்? 
இவ்விரண்டிலும் (எல்லா வகைப்) பழங்களும், பேரீச்சைகளும், மாதுளைகளும் உள்ளன. 
எனவே நீங்கள் இருவரும் உங்கள் இறைவனது அருட்களுள் எதனையெல்லாம் மறுப்பீர்கள்?
அத் தோட்டங்களில் நல்லவர்களும், அழகானவர்களும் (ஆகிய பெண்கள்) உள்ளனர். 
எனவே நீங்கள் இருவரும் உங்கள் இறைவனது அருட்களுள் எதனையெல்லாம் மறுப்பீர்கள்? 
அவர்கள் கூடாரங்களில், நன்கு பாதுகாக்கப்பட்ட, கருமை நிறக் கண்களைக் கொண்ட அழகிய பெண்களாவர். 
எனவே நீங்கள் இருவரும் உங்கள் இறைவனது அருட்களுள் எதனையெல்லாம் மறுப்பீர்கள்? 
இவர்களுக்கு முன்னர் மனிதரோ, ஜின்னோ எவரும் அவர்களைத் தொட்டிருக்க மாட்டார்கள். 
எனவே நீங்கள் இருவரும் உங்கள் இறைவனது அருட்களுள் எதனையெல்லாம் மறுப்பீர்கள்? 
அவர்கள் பச்சை நிற மெத்தைகளிலும், அழகிய விரிப்புகளிலும் சாய்ந்தவர்களாக அமர்ந்திருப்பர். 
எனவே நீங்கள் இருவரும் உங்கள் இறைவனது அருட்களுள் எதனையெல்லாம் மறுப்பீர்கள்? 
புகழுக்கும், கண்ணியத்திற்குமுரிய உம் இறைவனின் பெயர் மிக்க அருளுக்குரியதாகும். ரு3
அளவற்ற அருளாளனும், மேன்மேலும் கருணை காட்டுபவனுமாகிய அல்லாஹ்வின் பெயரால் (ஓதுகின்றேன்). 
தவிர்க்க முடியாததென்று முடிவு செய்யப்பட்ட நிகழ்ச்சி நிகழும் போது1. 
அதன் நிகழ்விற்கு எந்த மறுப்புமில்லை. 
சிலரைத் தாழ்த்தியும், சிலரை உயர்த்தியும்2 (அது நிகழும்). 
பூமி (பயங்கரமான) அதிர்ச்சிக்குள்ளாக்கப்படும் போது, 
மலைகள் தவிடுபொடியாக்கப்படும் போது. 
அவை சிதறடிக்கப்பட்ட துகள்களைப் போன்றவையாகி விடும். 
நீங்கள் மூன்று பிரிவினர்களாக(ப் பகுக்கப்பட்டு) இருப்பீர்கள். 
(ஒன்று) வலப்பக்கத்தவர். வலப்பக்கத்தவரின் நிலை என்ன? 
(இன்னொன்று) இடப்பக்கத்தவர். இடப்பக்கத்தவரின் நிலை என்ன? (என்பதைப் பற்றி உமக்கென்ன தெரியும்?).
இன்னுமொன்று (நம்பிக்கையிலும், செயலிலும்) முதன்மையானவர்கள், இவர்கள் முதன்மையானவர்களேயாவர். 
இவர்களே (இறைவனுக்கு) நெருங்கியவர்களாவார்கள். 
பேரின்பத் தோட்டங்களில் (இவர்கள் வாழ்ந்து வருவர்). 
முன்னவரைச் சேர்ந்தவர்கள் பெருங்கூட்டமாக இருப்பார்கள். 
பின்னவரைச் சேர்ந்தவர்கள் சிறு கூட்டமாக3 இருப்பார்கள். 
அவர்கள் (பொன்னும், இரத்தினங்களும்) பதிக்கப்பட்ட மஞ்சங்களில், 
ஒருவரையொருவர் நோக்கியவாறு சாய்ந்திருப்பார்கள். 
நன்மையில் என்றும் நிலைத்திருக்கும் படி செய்யப்பட்ட இளைஞர்கள் அவர்களுக்குப் பணி செய்ய வருவார்கள். 
கிண்ணங்களையும், ஜாடிகளையும் பாய்ந்தோடும் நீரூற்றிலிருந்து (நிரப்பிய) குவளைகளையும் கொண்டு (வந்து பணி செய்வர்). 
அவர்களுக்குத் தலைவலியும் ஏற்படாது, அவர்கள் (போதை ஏறி) உணர்வு இழந்துவிடவும் மாட்டார்கள்.
அவர்கள் தேர்ந்தெடுக்கும் பழங்களையும், 
அவர்கள் விரும்பும் பறவைகளின் இறைச்சியையும் (பணி செய்யும் இளைஞர்கள் கொண்டு வருவர்). 
அகன்ற, அழகிய கண்களைக் கொண்ட பெண்கள் (அங்கு இருப்பர்). 
அவர்கள் நன்றாக மூடிய, பாதுகாக்கப்பட்ட முத்துக்களைப் போன்றவர்கள் ஆவார்கள். 
(இவையெல்லாம்) அவர்கள் செய்த செயல்களுக்குக் கூலியாகக் கிடைக்கும். 
அவர்கள் அங்கு வீணான அல்லது பாவமான எந்தப் பேச்சையும் செவியுற மாட்டார்கள். 
சாந்தி, சாந்தி என்னும் (வாழ்த்துச்) சொல்லைத் தவிர, 
வலப்பக்கத்தவர்(களின் நிலையைப் பற்றியும் கேளும்). வலப்பக்கத்தவரின் நிலை என்ன? (என்பது உமக்குத் தெரியுமா?). 
அவர்கள் முள் இல்லாத இலந்தை மரத் தோட்டங்களில் (இருப்பர்). 
மேலும் குலை, குலையாகத் தொங்கும் வாழை(த் தோட்டங்) கள்,
மிக்க விரிவான நிழல், 
பாய்ந்தோடும் நீர், 
மிகுதியான பழங்கள், 
அவை குறையாதவையும், தடுக்கப்படாதவையும் ஆகும். (இவையெல்லாம் அவர்களுக்கு உண்டு). 
மேலும் மேன்மையான துணைவிகளும் (அவர்களுக்கு உண்டு). 
நிச்சயமாக நாம் அவர்களை நல்லமுறையில் படைத்துள்ளோம். 
நாம் அவர்களைக் கன்னிகளாக ஆக்கியுள்ளோம். 
அன்பு நிறைந்த, சம வயதுள்ளவர்களாக, 
வலப்பக்கத்தவருக்காக (ஆக்கியுள்ளோம்). ரு1 
முன்னவரைச் சேர்ந்த பெருங்கூட்டத்தினரும்
பின்னவரைச் சேர்ந்த பெருங்கூட்டத்தினரும் (இருப்பார்கள்). 
இடப்பக்கத்தவர்(கள் நிலையைப் பற்றியும் நீர் கேளும்), இடப்பக்கத்தவரின் நிலை என்ன? (என்பது உமக்குத் தெரியுமா?). 
அவர்கள் பொசுக்கும் காற்றுகளுக்கிடையேயும், கொதிக்கும் நீரிலும், 
கருப்புப் புகையின் நிழலிலும் (இருப்பர்). 
(அது) குளிர்ச்சியோ, புத்துணர்ச்சியோ தராததாகும். 
அவர்கள் இதற்கு முன்னர் மிக்க நிறைவான வாழ்க்கை வாழ்ந்து வந்தனர். 
அவர்கள் பெரும்பாவத்தைப் பிடிவாதமாகச் செய்து வந்தனர். 
என்ன! நாங்கள் மரணமடைந்து, மண்ணாகவும், எலும்புகளாகவும் ஆகி விடும் போது, நாங்கள் மீண்டும் எழுப்பப்படுவோமா? என்று அவர்கள் கூறி வந்தனர். 
எங்கள் முந்தைய மூதாதையர்களுமா  (எழுப்பப்படுவர்?). 
நீர் கூறுவீராக: (ஆம்) முற்காலத்திலுள்ளவர்களும், பிற்காலத்திலுள்ளவர்களும்,
எல்லோரும் குறிப்பிட்ட ஒரு நாளின், குறித்த நேரத்தில் ஒன்றுதிரட்டப்படுவார்கள். 
பின்னர் பொய்யாக்கிய, வழிதவறியவர்களே! நீங்கள், 
நிச்சயமாக கள்ளிமரத்திலிருந்து உண்ணுவீர்கள். 
அதனைக் கொண்டு உங்கள் வயிறுகளை நிரப்புவீர்கள். 
அதற்கு மேல் கொதிக்கும் நீரைக் குடிப்பீர்கள். 
தாகமுள்ள ஒட்டகம் குடிப்பது போன்று குடிப்பீர்கள். 
தீர்ப்பு நாளில் அவர்களுக்குரிய விருந்தோம்பல் இதுவே. 
நாமே உங்களைப் படைத்தோம். பின்னர் ஏன் நீங்கள் (உண்மையை) ஒப்புக் கொள்வதில்லை. 
நீங்கள் வெளியாக்குகின்ற (விந்)தைப் பற்றி நீங்கள் என்ன நினைக்கிறீர்கள்? 
அதனை நீங்கள் படைக்கின்றீர்களா? அல்லது நாம் படைக்கின்றோமா?
நாம் உங்கள் எல்லோருக்கும் மரணத்தை விதித்துள்ளோம். எவராலும் எம்மைத் தாண்டி விட முடியாது. 
நாம் உங்கள் உருவத்தை மாற்றி, நீங்கள் அறியாத ஒன்றாக உங்களை எழுப்புவதிலிருந்தும் (எம்மை எவராலும் தடுத்து விட இயலாது)5. 
நிச்சயமாக நீங்கள் முதல் படைப்பை அறிந்தே இருக்கிறீர்கள். பின்னர் ஏன் நீங்கள் சிந்திப்பதில்லை? 
நீங்கள் விதைப்பதைக் கவனிக்கின்றீர்களா? 
அதனை நீங்கள் வளரச் செய்கிறீர்களா? அல்லது நாம் வளரச் செய்கின்றோமா? 
நாம் விரும்பியிருந்தால் அதனையெல்லாம் காய்ந்து போன சருகுகளாக ஆக்கியிருப்போம். பின்னர் நீங்கள் புலம்பிக் கொண்டிருந்திருப்பீர்கள்: 
'நிச்சயமாக நாங்கள் செலவு செய்த தொகையினால் அழுத்தப்பட்டுள்ளோம்', 
'அவ்வாறன்று, நாங்கள் கைவிடப்பட்டவர்களாகி விட்டோம்' (எனக் கூறுவீர்கள்). 
நீங்கள் அருந்தும் தண்ணீரைப் பார்த்தீர்களா? 
அதனை மேகத்திலிருந்து இறக்குபவர்கள் நீங்களா? அல்லது அதனை நாம் இறக்குகின்றோமா?
நாம் விரும்பியிருந்தால், அதனை நாம் கசப்பானதாக ஆக்கியிருப்போம். பின்னர் ஏன் நீங்கள் நன்றி செலுத்துவதில்லை? 
நீங்கள் எரிக்கின்ற நெருப்பைப் பார்த்தீர்களா? 
அதற்குரிய மரத்தை நீங்கள் உற்பத்தி செய்கின்றீர்களா? அல்லது நாம் உற்பத்தி செய்கின்றோமா? 
நாம் அதனை நினைவூட்டக் கூடியதாகவும்6, பயணிகளுக்குப் பயனுள்ளதாகவும் ஆக்கியுள்ளோம். 
எனவே நீர் மகிமை மிக்க உமது இறைவனின் பெயரைக் கொண்டு அவனது தூய்மையினை எடுத்துரைப்பீராக. ரு2 
நான் நட்சத்திரங்களின் நிலைகளைச் சான்றாகக் காட்டுகிறேன். 
நீங்கள் அறிந்திருப்பின் நிச்சயமாக இது மாபெரும் சான்றாகும். 
நிச்சயமாக இந்தக் குர்ஆன் மேன்மை மிக்கதாகும். 
(இது) நன்கு பாதுகாக்கப்பட்ட ஒரு நூலிலுள்ளதாகும்7. 
தூய்மையாக்கப்படுபவர்களைத் தவிர வேறெவரும் அதனைத் தொட மாட்டார்கள்8. (அதாவது அதன் மகத்துவத்தையும், உண்மையையும் உணர முடியாது).
இது எல்லா உலகங்களுக்கும் உரிய இறைவனிடமிருந்து இறங்கியுள்ள ஒன்றாகும். 
இந்த(இறை) வசனத்தை நீங்கள் அற்பமானதாகக் கருதுகிறீர்களா? 
நீங்கள் அதைப் பொய்யாக்குவதை உங்கள் வாழ்விற்குத் தேவையான பொருளாக ஆக்கிக் கொண்டீர்களா? 
(மரணமடையவிருக்கும் ஒருவனது உயிர்) தொண்டையை வந்தடையும் போது, பின்னர் ஏன், 
அந்த நேரத்திலும் நீங்கள் பார்த்துக் கொண்டிருக்கிறீர்கள். 
உங்களை விட நாம் அவனுக்கு மிக அருகில் இருக்கிறோம். ஆனால் நீங்கள் பார்ப்பதில்லை (இந்த உண்மையை அறிய மாட்டீர்கள்). 
உங்களுக்கு எந்தக் கேள்வி கணக்கும் இல்லை என்றால், 
நீங்கள் உண்மையாளர்களாயின் அதனை ஏன் உங்களால் திரும்பக் கொண்டு வர இயல்வதில்லை? 
எனவே ஒருவர் (இறைவனுக்கு) நெருக்கமானவர்களைச் சேர்ந்தவராக இருந்தால், 
அவருக்கு ஆறுதலும், (மகிழ்ச்சிக்குரிய) நறுமணமும், பேரின்பத் தோட்டமும் உண்டு.
அவர் வலப்பக்கத்தவரைச் சேர்ந்தவராக இருந்தால், 
வலப்பக்கத்தவரைச் சேர்ந்தவரே! உமக்குச் சாந்தி உண்டாவதாக (என்று அவரிடம் கூறப்படும்). 
ஆனால், அவர் வழிதவறிய, பொய்யாக்குபவர்களைச் சேர்ந்தவராக இருந்தால், 
(அவருக்குக் கிடைப்பது) கொதிக்கும் நீர் விருந்தும், 
நரகத்தில் எரிவதுமாகும். 
நிச்சயமாக இதுவே உறுதியான உண்மை. 
எனவே நீர் மகத்தான உமது இறைவனின் பெயரைக் கொண்டு அவனது தூய்மையினை எடுத்துரைப்பீராக. ரு3
அளவற்ற அருளாளனும், மேன்மேலும் கருணை காட்டுபவனுமாகிய அல்லாஹ்வின் பெயரால் (ஓதுகின்றேன்). 
வானங்களிலும், பூமியிலும் உள்ளவை அல்லாஹ்வின் தூய்மையை எடுத்துரைக்கின்றன. மேலும் அவன் வல்லோனும், நுட்ப ஞானமுடையோனுமாவான். 
வானங்கள், பூமி ஆகியவற்றின் ஆட்சி அவனுக்கே உரியது. அவன் உயிரளிக்கிறான்; மரணத்தையும் தருகிறான். மேலும் அவன் எல்லாவற்றிற்கும் முழுமையான ஆற்றல் பெற்றவனுமாவான். 
அவன் முதலானவனும், இறுதியானவனும், தெளிவானவனும், மறைவானவனும் ஆவான். மேலும் அவன் எல்லாவற்றையும் நன்கு அறிந்தவனுமாவான். 
அவனே வானங்களையும், பூமியையும் ஆறு காலகட்டங்களில் படைத்தான். பின்னர் அவன் அரியணையில் உறுதியாக நிலை கொண்டான். பூமிக்குள் செல்கின்றவற்றையும், அதிலிருந்து வெளிப்படுகின்றவற்றையும், வானிலிருந்து இறங்குகின்றவற்றையும், அதை நோக்கி ஏறுகின்றவற்றையும் அவன் அறிகின்றான். நீங்கள் எங்கிருந்தாலும் அவன் உங்களுடன் இருக்கிறான். மேலும் அல்லாஹ் நீங்கள் செய்பவற்றைப் பார்க்கவும் செய்கிறான். 
வானங்கள், பூமி ஆகியவற்றின் ஆட்சி அவனுக்கே உரியது. எல்லாப் பிரச்சினைகளும் (தீர்ப்புக்காக) அல்லாஹ்விடமே திருப்பிக் கொண்டு செல்லப்படும். 
அவன் இரவைப் பகலிலும், பகலை இரவிலும் நுழையச் செய்கிறான். மேலும் அவன் நெஞ்சங்களில் உள்ளவற்றையும் நன்கு அறிகிறவனும் ஆவான். 
நீங்கள் அல்லாஹ்விடத்தும், அவனுடைய தூதரிடத்தும் நம்பிக்கை கொள்ளுங்கள். உங்களை அவன் வாரிசுகளாக ஆக்கியுள்ளவற்றிலிருந்து நீங்கள் செலவு செய்யுங்கள். உங்களுள் நம்பிக்கை கொண்டவர்களுக்கும், இறைவழியில் செலவு செய்பவர்களுக்கும் பெரும் நற்பலன் உண்டு. 
நீங்கள் உங்கள் இறைவனிடம் நம்பிக்கை கொள்ள வேண்டுமென்று, உங்களைத் தூதர் அழைக்கும் போது, நீங்கள் அல்லாஹ்விடம் நம்பிக்கை கொள்ளாமலிருக்க உங்களுக்கு என்ன நேர்ந்தது? நீங்கள் உண்மையிலேயே நம்பிக்கை கொண்டவர்களாக இருந்தால், ஏற்கனவே அவன் உங்களிடம் ஒரு வாக்குறுதியும்1 வாங்கியுள்ளான். 
அவன் உங்களை(ப் பலவகையான) இருள்களிலிருந்து ஒளியின்பால் கொண்டு வருவதற்காக, அவனே தன் அடியாருக்குத் தெளிவான அடையாளங்களை இறக்குகின்றான். நிச்சயமாக அல்லாஹ் உங்களிடம் மிக்க இரக்கம் காட்டுபவனும், மேன்மேலும் கருணை காட்டுபவனுமாவான்.
வானங்கள், பூமி ஆகியவற்றின் மரபு உரிமை அல்லாஹ்வுக்குரியதாக இருக்கும் நிலையில்2, நீங்கள் அல்லாஹ்வின் வழியில் செலவு செய்யாமலிருக்க உங்களுக்கு என்ன நேர்ந்தது? உங்களுள் வெற்றிக்கு முன்னர் (அல்லாஹ்வின் வழியில்) செலவிடவும், போரிடவும் செய்தவர் (அதன் பின்னர் அவ்வாறு செய்தவருக்கு) ஒப்பாகமாட்டார். அவர்கள் பின்னர் செலவிடவும், போர் புரியவும் செய்தவர்களை விட மேன்மையான பதவியுடையவர்களாவர். எல்லோரிடமும் அல்லாஹ் நன்மையையே வாக்குறுதி அளித்துள்ளான். மேலும் நீங்கள் செய்தவற்றை அல்லாஹ் நன்கு அறிபவனாவான். ரு1 
அல்லாஹ்வுக்கு அழகிய கடனாக கடன் கொடுப்பவர் யார்? அவ்வாறாயின், அவன் அவருக்கு அதனைப் பல மடங்காக ஆக்குவான். அவருக்குக் கண்ணியமான கூலியும் உண்டு. 
நம்பிக்கை கொண்ட ஆண்கள், நம்பிக்கை கொண்ட பெண்கள் ஆகியோரின் ஒளி, அவர்களுக்கு முன்னும், அவர்களின் வலப்பக்கங்களிலும் ஓடிக் கொண்டிருக்கும் நிலையில், நீர் அவர்களைக் காணும் நாள் (குறித்து நினைத்துப் பார்ப்பீராக. அப்பொழுது அவர்களிடம்) " இன்று உங்களுக்கு நற்செய்தி! தோட்டங்கள், அவற்றின் கீழ் ஆறுகள் ஓடிக் கொண்டிருக்கும், அவற்றில் நீங்கள் என்றென்றும் வாழ்ந்து வருவீர்கள், இது மாபெரும் வெற்றியாகும் " (என்று கூறப்படும்). 
நயவஞ்சக ஆண்களும், நயவஞ்சகப் பெண்களும் நம்பிக்கை கொண்டவர்களிடம், நாங்கள் உங்கள் ஒளியிலிருந்து சிறிது பெற்றுக் கொள்ளும் விதத்தில் நீங்கள் எங்களுக்கு ஆதரவு காட்டுங்கள் என்று கூறும் நாளில், (அவர்களிடம் உங்களால் இயலுமாயின்) திரும்பிச் சென்று3, ஒளியைத் தேடிக் கொள்ளுங்கள் எனக் கூறப்படும். பின்னர் அவர்களுக்கிடையே ஒரு கதவைக் கொண்ட சுவர் ஒன்று எழுப்பப்படும். அதன் உட்புறத்தில் அருளும்,  அதன் வெளிப்புறத்தில் முன்பக்கமாகத் தண்டனையும் இருக்கும். 
(நயவஞ்சகர்களாகிய) அவர்கள், நாங்கள் உங்களுடன் இருந்ததில்லையா? என்று (கூறியவாறு) அவர்களை அழைப்பார்கள். (இதற்கு நம்பிக்கை கொண்டவர்களாகிய) அவர்கள் இவ்வாறு பதிலளிப்பார்கள்: ஆம், எனினும் நீங்கள் உங்களையே தண்டனைக்கு ஆளாக்கிக் கொண்டீர்கள், (எங்களுக்கு அழிவு ஏற்பட வேண்டுமென்று) நீங்கள் எதிர்பார்த்திருந்தீர்கள். ஐயப்பாடு கொண்டிருந்தீர்கள்,  அல்லாஹ்வின் கட்டளை வரும் வரை உங்களது வீண் ஆசைகள் உங்களை ஏமாற்றி விட்டன, ஏமாற்றுபவன், அல்லாஹ்வைக் குறித்து உங்களை ஏமாற்றி விட்டான். 
எனவே, இன்று உங்களிடமிருந்தோ, நிராகரித்தவர்களிடமிருந்தோ எந்த ஈடும் ஏற்றுக் கொள்ளப்படமாட்டாது. உங்கள் தங்குமிடம் நரகம் தான். இதுவே உங்கள் தோழன், அது மிகக் கெட்ட சேருமிடமாகும். 
நம்பிக்கை கொண்டவர்களின் உள்ளங்கள், அல்லாஹ்வின் நினைவிற்கும், அவன் இறக்கிய உண்மைக்கும் பணியக் கூடிய காலம் வரவில்லையா? மேலும் இவர்களுக்கு முன்னர் வேதம் வழங்கப்பட்டவர்களைப் போல் அவர்களும் ஆகி விட வேண்டாம். அவர்களுக்கு (இறையருள் இறங்குவதற்குரிய) காலக்கெடு நீண்டதாகி விட்டதனால், அவர்களது உள்ளங்கள் கடினமாகி விட்டன. அவர்களுள் பெரும்பாலார் தீயவர்களாகி விட்டனர். 
அல்லாஹ் பூமியை அதன் மரணத்திற்குப் பின்னர் உயிர்ப்பிக்கின்றான் என்பதனை நீங்கள் அறிந்து கொள்ளுங்கள். நீங்கள் அறிந்து கொள்வதற்காக நாம் உங்களுக்கு அடையாளங்களைத் தெளிவாக விளக்கியுள்ளோம். 
தர்மம் வழங்கும் ஆண்கள், தர்மம் வழங்கும் பெண்கள், அல்லாஹ்வுக்கு அழகிய கடனாகக் கடன் கொடுப்பவர்கள் ஆகியோருக்கு அது பன்மடங்கு ஆக்கப்படும். அவர்களுக்குக் கண்ணியமான கூலியும் உண்டு. 
அல்லாஹ்விடத்தும், அவனது தூதர்களிடத்தும் நம்பிக்கை கொள்பவர்களே, தங்கள் இறைவனின் பார்வையில் நேர்மையானவர்களும், (உண்மைக்குச்) சாட்சி பகர்பவர்களுமாவார்கள்4. அவர்களுக்குத் தங்களுக்குரிய வெகுமதியும், தங்களுக்குரிய ஒளியும் உண்டு. ஆனால் நிராகரித்து, எம் அடையாளங்களைப் பொய்யாக்குபவர்கள் நரகத்திற்குரியவர்களாவர். ரு2
இவ்வுலக வாழ்க்கை விளையாட்டும், பொழுது போக்கும், அலங்காரமும், உங்களுக்கிடையே பெருமையடித்துக் கொள்வதும், செல்வங்களையும், குழந்தைகளையும் பெருக்கிக் கொள்வதில் போட்டியிடுவதுமாகும் என்பதை அறிந்து கொள்ளுங்கள். (இவ்வாழ்க்கை) மழையைப் போன்றது. அதனால் உற்பத்தியான தாவர வகைகள் விவசாயிகளை மகிழ்ச்சியடையச் செய்கிறது. பின்னர் அது உலர்ந்து விடுகிறது. பின்னர் அது மஞ்சள் நிறமாவதை நீர் காண்கின்றீர். பின்னர் அது மக்கிப் போன சருகாக ஆகி விடுகிறது. (உலகையே நோக்கமாகக் கொண்டவர்களுக்கு ) மறுமையில் கடினமான தண்டனையும், (மற்றவர்களுக்கு) அல்லாஹ்விடமிருந்து பாவ மன்னிப்பும், இறை திருப்தியும் உள்ளன. இவ்வுலக வாழ்க்கை ஏமாற்றும் பொருள்களடங்கிய தற்காலிக இன்பமேயன்றி வேறில்லை. 
உங்கள் இறைவனிடமிருந்து மன்னிப்பிற்காகவும், வானம், பூமி ஆகியவற்றின் மதிப்பிற்குச் சமமான சுவர்க்கத்திற்காகவும் நீங்கள் போட்டியிடுங்கள். அது அல்லாஹ்விடத்தும், அவனது தூதர்களிடத்தும் நம்பிக்கை கொண்டவர்களுக்காகத் தயாரிக்கப்பட்டுள்ளதாகும். இது அல்லாஹ்வின் அருளாகும். தான் விரும்புபவருக்கு இதனை அவன் வழங்குகிறான். அல்லாஹ் மாபெரும் அருளுடையவனாவான். 
பூமியிலோ, உங்களுக்கோ எந்த ஒரு துன்பம் ஏற்பட்டாலும் அதனை நாம் வெளிப்படுத்துவதற்கு முன்னதாகவே அது ஒரு நூலில் (பதிவாகி) உள்ளது5. நிச்சயமாக இது அல்லாஹ்வுக்கு மிக எளிதே! 
உங்களுக்கு ஏற்பட்ட இழப்பிற்கு நீங்கள் வருந்தாமலிருக்கவும், அவன் உங்களுக்கு வழங்கியதனால் நீங்கள் பேருவகை அடையாதிருக்கவும் (அவ்வாறு ஏற்படுகின்றது). கர்வங் கொண்டு, தற்பெருமையடிப்பவர்களை அல்லாஹ் விரும்புவதில்லை. 
அத்தகையோர் கருமித்தனம் செய்கின்றனர். மற்ற மனிதர்களையும் கருமித்தனம் செய்யுமாறு ஏவுகின்றனர். புறக்கணித்து விடுகின்றவன், நிச்சயமாக அல்லாஹ் தன்னிறைவு பெற்றவனும், எல்லாப் புகழுக்கும் உரியவனுமாவான்.(என்பதை நினைவில் கொள்ளட்டும்). 
நிச்சயமாக நாம் எம் தூதர்களைத் தெளிவான அடையாளங்களுடன் அனுப்பினோம். மக்கள் நீதியுடன் நடப்பதற்காக அவர்களுடன் வேதத்தையும், துலாக் கோலையும் அவன் இறக்கினான். இரும்பையும் நாம் (உங்களுக்கு) இறக்கினோம். கடுமையான போரு(க்குரிய பொருள்களு)ம், மக்களுக்கு இன்னும் பல பயன்களும் அதில் உள்ளன. பார்க்கப்படாத நிலையிலும் கூட, அல்லாஹ்வுக்கும், அவனது தூதர்களுக்கும் உதவி செய்பவர்களை அவன் அடையாளம் காண்பதற்காக, (இவற்றையெல்லாம் அவன் வழங்கினான்). நிச்சயமாக அல்லாஹ் ஆற்றல் மிக்கவனும், வல்லமையுள்ளவனுமாவான். ரு3 
நிச்சயமாக நாம் நூஹையும், இப்ராஹீமையும் தூதர்களாக அனுப்பினோம். அவர்களின் சந்ததிகளுக்கிடையே நபித்துவத்தையும், வேதத்தையும் நாம் வழங்கினோம். எனவே அவர்களுள் சிலர் நேர்வழியைப் பின்பற்றினர். ஆனால் அவர்களுள் பெரும்பாலார் கட்டுப்படாதவர்களாய் இருந்தனர். 
பின்னர் நாம் எம் தூதர்களை (நபிமார்களாகிய) அவர்களின் அடிச்சுவடுகளைப் பின்பற்றி நடக்குமாறு செய்தோம். மேலும் நாம் மரியத்தின் மகன் ஈஸாவையும் அவர்களைப் பின்பற்றி நடக்கச் செய்து, அவருக்கு சுவிசேஷத்தை (நற்செய்தியினை) வழங்கி, அவரைப் பின்பற்றியவர்களின் உள்ளங்களில் இரக்கத்தையும், கருணையையும் நாம் உண்டு பண்ணினோம். அவர்கள் புதிதாக ஏற்படுத்திக் கொண்ட துறவறம் நாம் அவர்களுக்கு விதித்ததன்று. இதற்குப் பதிலாக, அல்லாஹ்வின் விருப்பத்தைத் தேடுவதையே நாம் அவர்களுக்கு விதித்தோம். (ஆனால்) அவர்கள் அதில் கவனம் செலுத்த வேண்டிய முறைப்படி கவனம் செலுத்தவில்லை. எனவே நாம் அவர்களுள் நம்பிக்கை கொண்டவர்களுக்கு, அவர்களுக்குரிய கூலியை வழங்கினோம். எனினும், அவர்களுள் பெரும்பாலார் கட்டுப்படாதவர்களாய் இருக்கின்றனர். 
நம்பிக்கை கொண்டவர்களே! அல்லாஹ்வுக்கு அஞ்சி, அவனுடைய தூதரிடத்து நம்பிக்கை கொள்ளுங்கள். அப்பொழுது அவன் உங்களுக்குத் தன் கருணையிலிருந்து இரு பங்கை அளித்து, உங்களுக்கு ஓர் ஒளியை வழங்குவான். அதன் உதவியால் நீங்கள் நடப்பீர்கள். மேலும் அவன் உங்கள் பாவங்களை மன்னிப்பான். அல்லாஹ் மிக்க மன்னிப்பவனும், மேன்மேலும் கருணை காட்டுபவனுமாவான். 
(முஸ்லிம்களாகிய) அவர்கள் அல்லாஹ்வின்அருளின் எந்தப் பங்கிற்கும் தகுதியுடையவர்கள் இல்லை என்று வேதத்தையுடையவர்கள் கருதிக் கொள்ளாமலிருப்பதற்காகவே (நாம் இதனைக் கூறுகின்றோம்). மேலும் அருள் (யாவும்) அல்லாஹ்வின் கையில் உள்ளது. தான் விரும்பியவருக்கு அவன் அதனை வழங்குகிறான். அல்லாஹ் மாபெரும் அருளுடையவனாவான். ரு4
அளவற்ற அருளாளனும், மேன்மேலும் கருணை காட்டுபவனுமாகிய அல்லாஹ்வின் பெயரால் (ஓதுகின்றேன்). 
தன் கணவனைப் பற்றி உம்மிடம் வாதாடி, அல்லாஹ்விடம் முறையிடுபவளின் கூற்றை அல்லாஹ் செவியேற்றுள்ளான். அல்லாஹ் உங்கள் இருவரின் உரையாடலையும் செவியேற்றுள்ளான்1. நிச்சயமாக அல்லாஹ் நன்கு கேட்பவனும், நன்கு பார்ப்பவனுமாவான். 
உங்களுள் எவர்கள் தம் மனைவிகளைத் தாய் என்றழைத்து விடுகின்றனரோ, அவர்களின் தாயாக அவர்கள் ஆகிவிடுவதில்லை. அவர்களைப் பெற்றெடுத்தவர்களே அவர்களின் தாய்மார்கள் ஆவர். நிச்சயமாக அவர்கள் விரும்பத்தகாததும், பொய்யானதுமான கூற்றைக் கூறுகின்றனர். நிச்சயமாக அல்லாஹ் பாவங்களை அழித்து விடுபவனும், மிக்க மன்னிப்பவனும் ஆவான். 
தங்கள் மனைவிகளைத் தாயென்றழைத்துப் பின்னர் தாங்கள் கூறியதன்பால் மீண்டும் திரும்பி விடுபவர்கள்2, (கணவன், மனைவியாகிய) அவ்விருவரும் ஒருவரையொருவர் தொடுவதற்கு முன்னர் ஓர் அடிமையை விடுதலை செய்ய வேண்டும். இது உங்களுக்குக் கூறப்படுகின்ற அறிவுரையாகும். நீங்கள் செய்பவற்றை அல்லாஹ் நன்கு அறிபவனாவான். 
ஆனால் (அடிமையைப்) பெறாதவர், அவ்விருவரும் ஒருவரையொருவர் தொடுவதற்கு முன்னர் இரண்டு மாதங்கள் தொடர்ச்சியாக நோன்பு நோற்க வேண்டும். இவ்வாறு செய்ய இயலாதவர், அறுபது ஏழைகளுக்கு உணவளித்தல் வேண்டும். இ(க் கட்டளையான)து, நீங்கள் அல்லாஹ்விடத்தும், அவனது தூதரிடத்தும் நம்பிக்கை கொள்வதற்கேயாகும். இவை அல்லாஹ்வின் வரையறைகளாகும். நிராகரிப்பாளர்களுக்கு வேதனையளிக்கக்கூடிய தண்டனை (விதிக்கப்பட்டு) உள்ளது. 
அல்லாஹ்வையும், அவனது தூதரையும் எதிர்ப்பவர்கள், இவர்களுக்கு முன்னுள்ளோர் இழிவுபடுத்தப்பட்டது போன்று இழிவுபடுத்தப்படுவர். நாம் ஏற்கனவே தெளிவான அடையாளங்களை இறக்கியுள்ளோம். மேலும் நிராகரிப்பவர்களுக்கு இழிவுபடுத்தும் தண்டனையுண்டு. 
அல்லாஹ் அவர்கள் யாவரையும் ஒன்றுதிரட்டி எழுப்பும் நாளில், அவர்கள் செய்ததைப் பற்றி அவர்களுக்கு அவன் அறிவிப்பான். அல்லாஹ் அதன் கணக்கை வைத்துள்ளான். ஆனால் அவர்கள் அதை மறந்து விட்டனர். அல்லாஹ் எல்லாவற்றிற்கும் சாட்சியாவான். ரு1 
வானங்களிலும், பூமியிலுமுள்ளவற்றை அல்லாஹ் அறிகின்றான் என்பது உமக்குத் தெரியாதா? மூவரின் ரகசிய ஆலோசனையில் , நிச்சயமாக அவர்களில் நான்காவதாக அவன் இருக்கின்றான். ஐவரி(ன் இரகசிய ஆலோசனையி)ல் நிச்சயமாக (அவர்களில்) ஆறாவதாக அவன் இருக்கின்றான். இதைவிடக் குறைவானவர்கள் அல்லது அதிகமானவர்கள் எங்கிருந்தாலும் சரியே, அவன் அவர்களுடன் இருக்கின்றான். பின்னர் அவர்கள் செய்தவற்றைப் பற்றி மறுமைநாளில் அவர்களுக்கு அவன் அறிவிப்பான். நிச்சயமாக அல்லாஹ் எல்லாவற்றையும் நன்கு அறிபவனாவான். 
தாங்கள் இரகசிய (சதி) ஆலோசனைகளிலிருந்து தடுக்கப்பட்டிருந்தும், தடுக்கப்பட்டதன் பக்கமே அவர்கள் மீண்டும் திரும்பி பாவம், வரம்பு மீறுதல், தூதருக்குக் கீழ்ப்படியாமலிருத்தல் ஆகியவை பற்றி இரகசிய ஆலோசனை செய்பவர்களை நீர் பார்த்ததில்லையா? அவர்கள் உம்மிடம் வரும் போது, அல்லாஹ் வாழ்த்தாததைக் கொண்டு அவர்கள் உம்மை வாழ்த்துகின்றனர்3. (இவ்வாறு) நாம் கூறுவதனால், அல்லாஹ் ஏன் நமக்குத் தண்டனையளிப்பதில்லை என்று அவர்கள் தங்களுக்குள்ளேயே கூறுகின்றனர். நரகமே அவர்களுக்குப் போதுமானதாகும். அதில் அவர்கள் நுழைவார்கள். அது மிகக் கெட்ட சேருமிடமாகும். 
நம்பிக்கை கொண்டவர்களே! நீங்கள் இரகசிய ஆலோசனை நடத்தும் போது பாவம், வரம்பு மீறுதல், தூதருக்குக் கீழ்ப்படியாமலிருத்தல் ஆகியவை பற்றி இரகசிய ஆலோசனை நடத்தாதீர்கள். மாறாக நன்மை, இறையச்சம் ஆகியவற்றி(னை அடைவத)ற்காக ஆலோசனை நடத்துங்கள். நீங்கள் அல்லாஹ்வுக்கு அஞ்சுங்கள். நீங்கள் அவனிடமே ஒன்றுதிரட்டப் படுவீர்கள்.
(தீய நோக்கங்களுக்காக நடத்தப்படுகின்ற) இரகசிய ஆலோசனை, நம்பிக்கை கொண்டவர்களைக் கவலைக்குள்ளாக்குவதற்காக, ஷைத்தானிடமிருந்தே ஏற்படுகின்றதாகும். ஆனால் அல்லாஹ்வின் அனுமதியின்றி, அவனால் அவர்களுக்குச் சிறிதும் தீங்கிழைக்க முடியாது. நம்பிக்கை கொண்டவர்கள் அல்லாஹ்விடமே நம்பிக்கை வைக்க வேண்டும். 
நம்பிக்கை கொண்டவர்களே! நீங்கள் (உங்கள்) அவைகளில் (அகன்று) இடம் கொடுங்கள் என்று உங்களிடம் கூறப்படும் பொழுது, நீங்கள் அகன்று (இடம்) கொடுங்கள். அல்லாஹ் உங்களுக்கு மிகுதியாக இடமளிப்பான். நீங்கள் எழுந்து (சென்று) விடுங்கள் என்று உங்களிடம் கூறப்படும் போது, நீங்கள் எழுந்து சென்று விடுங்கள். உங்களுள் நம்பிக்கை கொண்டவர்களுக்கும், ஞானம் வழங்கப்பெற்றவர்களுக்கும் அல்லாஹ் பதவிகளை உயர்த்துவான். நீங்கள் செய்பவற்றை அல்லாஹ் நன்கு அறிபவனாவான். 
நம்பிக்கை கொண்டவர்களே! நீங்கள் தூதரிடம் தனிமையில் ஆலோசனை செய்யும் போது, அந்த ஆலோசனைக்கு முன்னர் எதனையாவது தானம் வழங்குங்கள். அது உங்களுக்கு மிகச்சிறந்ததும், மிக்க தூய்மையானதுமாகும். ஆனால் நீங்கள் (வழங்குவதற்கு எதனையும்) பெறவில்லையாயின் (அதற்காக நீங்கள் அஞ்ச வேண்டாம்). நிச்சயமாக அல்லாஹ் மிக்க மன்னிப்பவனும், மேன்மேலும் கருணை காட்டுபவனுமாவான். 
ஆலோசனை செய்வதற்கு முன்னர், தானதர்மம் வழங்குவது பற்றி நீங்கள் பயந்து விட்டீர்களா? நீங்கள் அவ்வாறு செய்யாமலே அல்லாஹ் உங்களுக்கு அருள் செய்துள்ளான். எனவே நீங்கள் தொழுகையை நிறைவேற்றி, ஸக்காத்து கொடுத்து, அல்லாஹ்வுக்கும், அவனது தூதருக்கும் கட்டுப்பட்டு நடங்கள். மேலும் நீங்கள் செய்பவற்றை அல்லாஹ் நன்கு அறிபவனாவான். ரு2 
அல்லாஹ்வின் கோபத்திற்கு ஆளான மக்களுடன் நட்பு கொண்டிருப்பவர்களை நீர் பார்த்ததில்லையா? அத்தகையோர் உங்களைச் சேர்ந்தவர்களும் இல்லை; அவர்களைச் சேர்ந்தவர்களும் இல்லை. அவர்கள் அறிந்து கொண்டே பொய்மேல் ஆணையிடுகின்றனர். 
அல்லாஹ் அவர்களுக்குக் கடினமான தண்டனையை ஆயத்தப்படுத்தி வைத்துள்ளான். நிச்சயமாக அவர்கள் செய்து கொண்டிருப்பது மிகக் கெட்டதாகும். 
அவர்கள் தங்கள் ஆணைகளை(த் தங்கள் பொய்களுக்கு) ஒரு கேடயமாக ஆக்கி (அவற்றின் மூலம் மக்களை) அல்லாஹ்வின் வழியிலிருந்து தடுக்கின்றனர். எனவே இழிவுபடுத்தும் தண்டனை அவர்களுக்கு உண்டு. 
அவர்களது செல்வங்களும், அவர்களது பிள்ளைகளும் அல்லாஹ்வுக்கு எதிராக அவர்களுக்கு எந்தப் பயனும் அளிக்காது. அவர்கள் நரகத்திற்குரியவர்களாவர்; அதில் அவர்கள் நெடுங்காலம் இருப்பார்கள். 
அல்லாஹ் அவர்கள் எல்லோரையும் ஒன்றுதிரட்டி எழுப்பும் நாளில், அவர்கள் உங்களிடம் ஆணையிடுவது போன்று, அவனிடமும் ஆணையிட்டு மிக உறுதி வாய்ந்த (சரியான) ஒன்றன் மீது தாங்கள் இருப்பதாக நினைத்துக் கொள்வார்கள். கவனமாகக் கேளுங்கள்! நிச்சயமாக அவர்கள் பொய்யர்களேயாவார்கள். 
அவர்கள் மேல் ஷைத்தான் வெற்றி பெற்று, அல்லாஹ்வின் நினைவை அவர்களுக்கு மறக்கச் செய்து விட்டான். அவர்களே ஷைத்தானின் கூட்டத்தினர். கவனமாகக் கேளுங்கள்! நிச்சயமாக ஷைத்தானின் கூட்டத்தினரே நஷ்டவாளிகள் ஆவார்கள்.
நிச்சயமாக அல்லாஹ்வையும், அவனது தூதரையும் எதிர்ப்பவர்கள், மிகவும் இழிவடைந்தவர்களில் உள்ளவர்களாவார்கள். 
நிச்சயமாக நானும் எனது தூதர்களும் வெற்றி பெற்றே தீருவோம் என அல்லாஹ் விதித்துள்ளான். நிச்சயமாக அல்லாஹ் ஆற்றல் மிக்கவனும், வெற்றிக்குரியவனுமாவான். 
அல்லாஹ்விடத்தும், இறுதி நாளிடத்தும் நம்பிக்கை கொண்டிருப்பவர்களாகவும், (அதே வேளையில்) அல்லாஹ்வையும், அவனது தூதரையும் எதிர்ப்பவர்களை நேசிப்பவர்களாகவும் இருக்கும் எந்தச் சமுதாயத்தினரையும் நீர் காண மாட்டீர். (எதிர்க்கும்) அவர்கள் (நம்பிக்கை கொண்ட) அவர்களின் தந்தைகளாகவோ, மகன்களாகவோ, சகோதரர்களாகவோ, உறவினர்களாகவோ இருப்பினும் சரியே. இத்தகையோரின் உள்ளங்களில் அல்லாஹ் (உண்மையான) நம்பிக்கையைப் பதித்து, தன்னிடமிருந்துள்ள சொல்லைக் கொண்டு அவர்களை உறுதிப்படுத்தி, மேலும் அவர்களைத் தோட்டங்களில் நுழையச் செய்வான். அவற்றிற்கிடையே ஆறுகள் ஓடும். அவர்கள் அவற்றில் என்றென்றும் வாழ்ந்து வருவர். அல்லாஹ் அவர்களைப் பற்றித் திருப்தி கொண்டுள்ளான்; அவர்கள் அவனைப் பற்றித் திருப்தி கொண்டுள்ளனர். அவர்கள் அல்லாஹ்வின் கூட்டத்தினராவர். அல்லாஹ்வின் கூட்டத்தினரே வெற்றி பெறுபவர்களாவர் என்பதைக் கவனத்தில் கொள்ளுங்கள். ரு3
அளவற்ற அருளாளனும், மேன்மேலும் கருணை காட்டுபவனுமாகிய அல்லாஹ்வின் பெயரால் (ஓதுகின்றேன்). 
வானங்கள், பூமி ஆகியவற்றிலுள்ளவையெல்லாம் அல்லாஹ்வின் தூய்மையை எடுத்துரைக்கின்றன. அவன் வல்லோனும், ஞானமிக்கோனுமாவான். 
அவனே வேதத்தையுடையவர்களுள் நிராகரிப்பவர்களை, முதன்முறையாக,  நாடுகடத்தலின் போது அவர்களது வீடுகளிலிருந்து வெளியேற்றினான்1. அவர்கள் வெளியேறுவார்கள் என்று நீங்கள் நினைக்கவில்லை. அல்லாஹ்வுக்கு எதிராக அவர்களின் கோட்டைகள், அவர்களைக் காப்பாற்றும் என்று அவர்கள் நினைத்தனர். ஆனால் அல்லாஹ் அவர்கள் எதிர்பார்க்காத இடத்திலிருந்து அவர்களிடம் வந்து2, அவர்களின் உள்ளங்களில் திகிலைப் போட்டான். அவர்கள் தங்கள் கைகளாலும், நம்பிக்கையாளர்களின் கைகளாலும் தங்கள் வீடுகளை அழித்தனர். எனவே கண்ணுள்ளவர்களே! படிப்பினையைப் பெற்றுக் கொள்ளுங்கள். 
நாடு கடத்தப்படுவதை3 அல்லாஹ் அவர்களுக்கு விதிக்காமல் இருந்திருந்தால், அவன் அவர்களுக்கு இவ்வுலகிலும் தண்டனை வழங்கியிருப்பான். மேலும் மறுமையில் அவர்களுக்கு நரகத் தண்டனை விதிக்கப்பட்டுள்ளது. 
அவர்கள் அல்லாஹ்வையும், அவனது தூதரையும் எதிர்த்ததே இதற்குக் காரணம். அல்லாஹ்வை எதிர்ப்பவன், நிச்சயமாக அல்லாஹ் கடினமான தண்டனையளிப்பவன் ஆவான். (என்பதை நினைவில் கொள்ள வேண்டும்). 
வரம்பு மீறியவர்களை இழிவுபடுத்துவதற்காகவும், அல்லாஹ்வின் கட்டளையினாலும் அன்றி, நீங்கள் எந்தப் பேரீச்ச மரத்தையும் வெட்டவோ, அதனை வேர்களில் நிற்குமாறு விட்டு வைக்கவோ இல்லை4. 
அல்லாஹ் தன் தூதருக்கு அவர்களிடமிருந்து வழங்கிய போர்க்களப் பொருள்களுக்காக5, நீங்கள் குதிரைகளையோ, ஒட்டகங்களையோ ஓட்டவில்லை. எனினும் அல்லாஹ் தன் தூதர்களுக்கு, தான் நாடுபவர்கள் மேல் அதிகாரத்தை வழங்குகிறான். அல்லாஹ் எல்லாவற்றிற்கும் பேராற்றல் பெற்றவனாவான். 
நகரங்களின் மக்களிடமிருந்து அல்லாஹ் தன் தூதருக்கு வழங்கியவைகள்6, அல்லாஹ்வுக்கும், தூதருக்கும், நெருங்கிய உறவினர்களுக்கும், அநாதைகளுக்கும், ஏழைகளுக்கும், வழிப்போக்கர்களுக்கும் உரியவையாகும். ஏனெனில் அவை உங்களிலுள்ள பணக்காரர்களுக்கிடையே (மட்டும்) சுற்றி வரக்கூடாது. தூதர் உங்களுக்கு வழங்குவதைப் பெற்றுக் கொள்ளுங்கள். எதை விட்டும் உங்களை அவர் தடுக்கின்றாரோ, அதிலிருந்து விலகி நில்லுங்கள். மேலும் அல்லாஹ்வுக்கு அஞ்சி நடந்து கொள்ளுங்கள். நிச்சயமாக அல்லாஹ் கடினமான தண்டனையளிப்பவன் ஆவான். 
(இந்தப் பொருள்கள்) தங்கள் வீடுகளிலிருந்தும், தங்கள் உடைமைகளிலிருந்தும் வெளியேற்றப்பட்ட அகதிகளான ஏழைகளுக்கும் உரியவையாகும். அவர்கள் அல்லாஹ்விடமிருந்து அருளையும், அவனது திருப்தியையும் விரும்பி, அல்லாஹ்வுக்கும், அவனது தூதருக்கும் உதவி செய்து கொண்டிருக்கின்றனர். இத்தகையவர்களே (தங்கள் நம்பிக்கையில்) உண்மையாளர்களாவார்கள். 
(அப்பொருட்கள், மதீனாவில் தங்கள்) வீட்டை அமைத்து, அவர்களுக்கு முன்னர் நம்பிக்கை கொண்டவர்களுக்கும் (உரியவையாகும்). இவர்கள் தங்களிடம் அகதிகளாக வருபவர்களை நேசிக்கின்றனர். (அகதிகளாகிய) அவர்களுக்கு வழங்கப்பட்டவை பற்றித் தங்கள் நெஞ்சங்களில் இவர்கள் எந்த விருப்பமும் கொண்டதில்லை. மாறாக, தாங்கள் வறுமையில் இருந்தும், தங்களை விட மற்றவர்களுக்கு (அகதிகளுக்கு) இவர்கள் முன்னுரிமை கொடுக்கின்றனர். தங்கள் உள்ளத்தின் பேராசையிலிருந்து விடுவிக்கப்படுபவர்களே வெற்றி பெறுபவர்களாவர்.
மேலும் அவர்களுக்குப் பின்னர் வந்தவர்கள் (இவ்வாறு) கூறுகின்றனர்: எங்கள் இறைவா! எங்களையும், எங்களுக்கு முன்னர் நம்பிக்கை கொண்ட எங்கள் சகோதரர்களையும் மன்னித்தருள்வாயாக. மேலும் நம்பிக்கை கொண்டிருப்பவர்களுக்கு எதிராக எங்கள் உள்ளங்களில் எத்தகைய வெறுப்பும் ஏற்படாதிருக்கச் செய்வாயாக; எங்கள் இறைவா! நிச்சயமாக நீ அதிகமாகப் பரிவு காட்டுபவனும், மேன்மேலும் கருணை காட்டுபவனுமாவாய்8. ரு1 
நயவஞ்சகர்களை நீர் பார்க்கவில்லையா? அவர்கள் வேதத்தையுடையவர்களைச் சேர்ந்த, நிராகரிக்கும் தங்கள் சகோதரர்களிடம்: நீங்கள் (மதீனாவிலிருந்து) வெளியேற்றப்பட்டால், நிச்சயமாக நாங்களும் உங்களுடன் வெளியேறி விடுவோம்; உங்களுக்கு எதிராக எவருக்கும் ஒருபோதும் நாங்கள் கீழ்ப்படிய மாட்டோம்; உங்களுடன் போர் செய்யப்பட்டால், நிச்சயமாக நாங்கள் உங்களுக்கு உதவி செய்வோம் என்று கூறுகின்றனர். ஆனால் நிச்சயமாக அவர்கள் பொய்யர்களேயாவர் என்று அல்லாஹ் சாட்சி பகர்கின்றான். 
(வேதத்தையுடையவர்களாகிய) அவர்கள் வெளியேற்றப்பட்டால், (நயவஞ்சகர்களாகிய) இவர்கள் ஒருபோதும் அவர்களுடன் வெளியேற மாட்டார்கள். அவர்களுடன் போர் செய்யப்பட்டால், இவர்கள் ஒருபோதும் அவர்களுக்கு உதவி செய்ய மாட்டார்கள். இவர்கள் அவர்களுக்கு உதவி செய்தாலும், நிச்சயமாக இவர்கள் புறமுதுகு காட்டி ஓடுவார்கள். பின்னர் இவர்களுக்கு (ம்) உதவி செய்யப்படமாட்டாது. 
(நம்பிக்கை கொண்டவர்களே!) உண்மையிலேயே அவர்களின் உள்ளங்களில் அல்லாஹ்வை விட, உங்களைப் பற்றிய அச்சமே மிக அதிகமாக உள்ளது. இதற்குக் காரணம் அவர்கள் புரிந்து கொள்ளாத மக்களாக இருப்பதேயாகும். 
அவர்கள் உறுதியான பாதுகாப்பு அரண்களைக் கொண்ட நகரங்களில் அல்லது மதில்களுக்குப் பின்னால் இருந்தே தவிர, ஒருங்கிணைந்து உங்களுடன் போர் செய்யவே மாட்டார்கள். அவர்களின் போர், அவர்களுக்கிடையிலே மிகக் கடினமாக உள்ளது. நீர் அவர்களை ஒன்றுபட்டிருப்பதாகக் காண்கின்றீர். ஆனால் அவர்களின் உள்ளங்கள் சிதறிக் கிடக்கின்றன. இதற்குக் காரணம், அவர்கள் அறிவற்ற மக்களாக இருப்பதேயாகும். 
இவர்களின் நிலை, இவர்களுக்குச் சிறிது காலத்திற்கு முன்னர் சென்றவர்களின் நிலையைப் போன்றதாகும். அவர்கள் தங்கள் (தீய) செயல்களுக்கான, தீய விளைவுகளைச் சுவைத்தனர். அவர்களுக்கு வேதனையளிக்கக்கூடிய தண்டனை உண்டு. 
(மேலும் நயவஞ்சகர்களாகிய அவர்களின் நிலை) ஷைத்தானைப் போன்றதாகும். அவன் மனிதனிடம், நீ நிராகரித்து விடு என்று கூறுகின்றான். ஆனால் அவன் நிராகரித்ததும், ஷைத்தான் அவனிடம், நான் உன்னிடமிருந்து விலகிக் கொள்கிறேன்; எல்லா உலகங்களுக்கும் இறைவனாகிய அல்லாஹ்வுக்கு நான் அஞ்சுகிறேன் எனக் கூறுகின்றான். 
அவ்விருவரின் முடிவு என்னவென்றால், அவர்களிருவரும் நரகத்தில் நீண்ட காலம் இருப்பார்கள்; அநீதியிழைப்பவர்களுக்குரிய கூலி இதுவே. ரு2 
நம்பிக்கை கொண்டவர்களே! நீங்கள் அல்லாஹ்வுக்கு அஞ்சுங்கள். ஒவ்வொரு ஆன்மாவும் நாளைக்கென்று எதனை அனுப்பியுள்ளது என்பதை கவனத்தில் கொள்ள வேண்டும். மேலும் நீங்கள் அல்லாஹ்வுக்கு அஞ்சுங்கள். நிச்சயமாக நீங்கள் செய்பவற்றை அல்லாஹ் நன்கறிகின்றான். 
அல்லாஹ்வை மறந்தவர்களைப் போல், நீங்கள் ஆகி விட வேண்டாம். அ(வர்கள் மறந்த)தனால், அவன் அவர்களைத் தங்களையே மறக்கும்படிச் செய்து விட்டான்9. அவர்களே கட்டுப்படாதவர்கள் ஆவர்.
நரகத்திற்குரியவர்களும், சுவர்க்கத்திற்குரியவர்களும் சமமானவர்கள் இல்லை. சுவர்க்கத்திற்குரியவர்களே வெற்றி பெற்றவர்களாவார்கள். 
இந்தக் குர்ஆனை ஏதாவதொரு மலையின் மீது நாம் இறக்கியிருந்தால்10, நிச்சயமாக நீர் அதனைப் பணிவுள்ளதாகவும், அல்லாஹ்வின் பயத்தால் பல்வேறு துண்டுகளாகத் தகர்ந்து விடக்கூடியதாகவும் கண்டிருப்பீர். மக்கள் சிந்தனை செய்யும் பொருட்டு அவர்களுக்காக நாம்  விளக்கும் உவமைகளே இவை. 
அவனே அல்லாஹ்; அவனையன்றி வேறு வணக்கத்திற்குரியவன் இல்லை. அவன் மறைவானதையும், வெளிப்படையானதையும் அறிபவன் ஆவான். அவன் அளவற்ற அருளாளனும், மேன்மேலும் கருணை காட்டுபவனுமாவான். 
அவனே அல்லாஹ்; அவனைத் தவிர வணக்கத்திற்குரியவன் வேறு இல்லை. அவன் அரசன்; தூயவன்; சாந்தியின் பிறப்பிடம்; பாதுகாப்பு அளிப்பவன்; கண்காணிப்பவன்; வல்லவன்; உடைந்த உள்ளங்களை இணைப்பவன்; மிக மேலானவன். அவர்கள் (அவனுக்கு) இணை வைக்கின்றவற்றிலிருந்து அல்லாஹ் தூயவன். 
அவனே அல்லாஹ்; படைப்போன்; ஆக்குவோன்; (எல்லாவற்றிற்கும் அவற்றின் நிலைக்கேற்ப) வடிவமைப்போன் ஆவான். மிகச்சிறந்த பண்பு(பெயர்) கள் அவனுக்கே உரியன. வானங்களிலும், பூமியிலும் உள்ளவையெல்லாம் அவனது தூய்மையினை எடுத்துரைக்கின்றன. அவன் வல்லவனும், நுண்ணறிவுள்ளவனுமாவான். ரு3
அளவற்ற அருளானனும், மேன்மேலும் கருணை காட்டுபவனுமாகிய அல்லாஹ்வின் பெயரால் (ஓதுகின்றேன்).
நம்பிக்கை கொண்டவர்களே! எனக்கும் உங்களுக்கும் பகைவனாக இருப்பவனை நண்பர்களாக ஆக்கிக்கொள்ளாதீர்கள். உங்களிடம் வந்திருக்கின்ற உண்மையை அவர்கள் மறுத்த நிலையில் நீங்கள் அவர்களுக்கு அன்புத்தூது அனுப்புகின்றீர்கள். நீங்கள் உங்கள் இறைவனாகிய அல்லாஹ்விடம் நம்பிக்கை கொள்கின்றீர்கள் என்ற ஒரே காரணத்திற்காகத் தூதரையும் உங்களையும் (உங்கள் வீடுகளிலிருந்து) அவர்கள் வெளியேற்றுகின்றனர். நீங்கள் என் பாதையில் பெரும் முயற்சி செய்து என் திருப்தியைத் தேடுவதற்காக நீங்கள் வெளியேறினால், உங்களுள் சிலர் அவர்களுக்கு இரகசியமாக அன்புத்தூது அனுப்புகின்றனர். அதே வேலையில், நீங்கள் மறைத்து வைப்பதையும், வெளிப்படுத்துவதையும் நான் நன்கு அறிகின்றேன். உங்களுள் எவர் அதனைச் செய்கின்றாரோ, நிச்சயமாக அவர் நேரான பாதையிலிருந்து விலகிவிட்டார்.
அவர்கள் உங்களை வெற்றி கொண்டால், அவர்கள் உங்களது பகைவர்களாகித் தங்கள் கைகளையும் நாவுகளையும் தீய நோக்கத்துடன் உங்களை நோக்கி நீட்டுவார்கள். மேலும் நீங்கள் நிராகரிப்பவர்களாகி விடவேண்டுமென்று அவர்கள் உளமார விரும்புகின்றனர்.
மறுமை நாளில் உங்கள் உறவினர்களோ, உங்கள் பிள்ளைகளோ உங்களுக்கு எந்தப் பயனும் அளிக்கமாட்டார்கள். அவன் உங்களுக்கிடையே தீர்ப்பு வழங்குவான். மேலும் நீங்கள் செய்பவற்றை அல்லாஹ் உற்று பார்ப்பவனாக இருக்கின்றான்.
இப்ராஹீமிடத்திலும் அவரைச் சேர்ந்தவர்களிடத்திலும் உங்களுக்கு அழகிய முன்மாதிரி இருக்கிறது. அதாவது அவர்கள் தம் சமுதாயத்தினரிடம்: நாங்கள் உங்களிடமிருந்தும், அல்லாஹ்வையன்றி நீங்கள் வணங்குபவற்றிலிருந்தும், முற்றாக விலகிக்கொள்கின்றோம்; நீங்கள் நம்புபவற்றையெல்லாம் நாங்கள் நிராகரிகின்றோம்; ஒரே இறைவனாகிய அல்லாஹ்வின் மீது நீங்கள் நம்பிக்கை கொள்ளும்வரை எங்களுக்கும் உங்களுக்குமிடையில் நிலையான பகைமையும் வெறுப்பும் தோன்றியுள்ளன எனக் கூறியபோது, ஆனால் இப்ராஹீம் தம் தந்தையிடம், நிச்சயமாக நான் உமக்காகப் பாவமன்னிப்புக் கோருவேன். எனினும் அல்லாஹ்வுக்கு மாற்றமாக என்னால் உமக்காக எதனையும் செய்யவியலாது எனக் கூறியது விதிவிலக்காகும். (அடுத்து அவர்கள் இறைவனை வேண்டினர்:) எங்கள் இறைவா! நாங்கள் உன்னிடமே நம்பிக்கை வைத்துள்ளோம். (கழிவிரக்கத்துடன்) நாங்கள் உன்னிடமே திரும்புகின்றோம். (இறுதியாக) திரும்பி வரவேண்டியதும் உன்னிடமே.
எங்கள் இறைவா! நிராகரிப்பவர்களுக்கு எங்களை ஒரு சோதனையாக ஆக்கிவிடாதிருப்பாயாக; எங்கள் இறைவா! எங்களை மன்னிப்பாயாக; நிச்சயமாக நீயே வல்லமையுள்ளவனும், நுண்ணரிவுள்ளவனுமாவாய்.
நிச்சயமாக அவர்களிடம் உங்களுக்கு – அல்லாஹ்வையும் இறுதி நாளையும் (சந்திப்பதை) நம்பியிருப்பவர்களுக்கு – ஓர் அழகிய முன்மாதிரியிருக்கின்றது. புறக்கணித்து விடுபவர், நிச்சயமாக அல்லாஹ் தன்னிறைவு பெற்றவனும் எல்லாப் புகழுக்கும் உரியவனுமாவான் (என்பதனை நினைவில் கொள்ளவேண்டும்). ரு1
அல்லாஹ் உங்களுக்கும் அவர்களுள் (தற்போது) உங்கள் பகைவர்களாக இருப்பவர்களுக்குமிடையே நேசத்தை ஏற்படுத்தி விடலாம். அல்லாஹ் பேராற்றல் உள்ளவனாவான். மேலும் அல்லாஹ் மிக்க மன்னிப்பவனும் மேன்மேலும் கருணைக்காட்டுபவனுமவான்.
(உங்கள்) மார்க்கத் தொடர்பாக உங்களுடன் போர் செய்யாதவர்களுக்கும், உங்கள் இல்லங்களிலிருந்து உங்களை வெளியேற்றாதவர்களுக்கும் நீங்கள் நன்மை செய்து, அவர்களிடம் நீதியாக நடப்பதை அல்லாஹ் தடுக்கவில்லை. அல்லாஹ் நீதியாக நடப்பவர்களை நேசிக்கின்றான்.
(உங்கள்) மார்க்கத் தொடர்பாக உங்களுடன் போர் செய்தவர்களுடனும், உங்களை உங்கள் இல்லங்களிலிருந்து வெளியேற்றியவர்களுடனும், உங்களை வெளியேற்ற (மற்றவர்களுக்கு) உதவி செய்தவர்களுடனும் நீங்கள் நட்புக்கொள்வதைத்தான் அல்லாஹ் தடுக்கின்றான். அத்தகையவர்களுடன் நட்புக் கொள்பவர்கள் அநீதி இழைப்பவர்களேயாவார்கள்.
நம்பிக்கை கொண்டவர்களே! நம்பிக்கை கொண்ட பெண்கள் அகதிகளாக உங்களிடம் வரும்போது, நீங்கள் அவர்களைச் சோதித்துப் பாருங்கள். அல்லாஹ் அவர்களின் நம்பிக்கையை நன்கு அறிகின்றான். பின்னர் அவர்கள் (உண்மையிலேயே) நம்பிக்கை கொண்டவர்கள்தாம் என்று நீங்கள் அறிந்தால், அவர்களை நிராகரிப்பாளர்களிடம் திருப்பி அனுப்பாதீர்கள். இப்பெண்கள் அவர்களுக்கு அனுமதிக்கப்பட்டவர்கள் அல்ல. அவர்கள் இப்பெண்களுக்கு அனுமதிக்கப்பட்டவர்களும் அல்ல. எனினும் (இவர்களின் நிராகரிப்பவர்களான கணவர்கள், திருமணத்தின் போது இவர்களுக்காக) அவர்கள் செலவு செய்ததை நீங்கள் கொடுத்துவிடுங்கள். பின்னர் நீங்கள் (இவர்களை நிராகரிப்பவர்களிடமிருந்து விடுவித்து) இவர்களுக்குரிய மஹர்களை இவர்களுக்குக் கொடுத்து, இவர்களை மணந்து கொள்வதில் உங்கள் மீது எந்தக் குற்றமுமில்லை. நிராகரிக்கும் பெண்களுடன் (உங்கள்) இல்லறத் தொடர்புகளை வைத்துக் கொள்ளாதீர்கள். எனினும் நீங்கள் (அவர்களுக்காகச்) செலவு செய்ததை (அவர்கள் நிராகரிப்பவர்களிடம் ஓடிச் சென்றுவிட்டால், அந்த நிராகரிப்பாளர்களிடம்) கேளுங்கள்; (நிராகரிப்பாளர்களின் மனைவிகள் இஸ்லாத்தைத் தழுவி முஸ்லிம்களிடம் வந்தால், நிராகரிப்பவர்களாகிய) அவர்கள் (திருமணத்தின்போது) செலவு செய்ததை (முஸ்லிம்களிடம்) கேட்கட்டும். இது அல்லாஹ்வின் தீர்ப்பாகும். அவன் உங்களுக்கிடையே தீர்ப்பு வழங்குகின்றான். அல்லாஹ் நன்கு அறிபவனும் நுண்ணறிவுடையோனுமாவான்.
உங்கள் மனைவிகளுள் எவளாவது உங்களை விட்டு பிரிந்து நிராகரிப்பவர்களிடம் சென்றதன் பின்னர், நீங்கள் பழிவாங்கி (நிராகரிப்பவர்களிடமிருந்து சில போர்க்களப் பொருள்களைப் பெற்றீர்களா)னால், எவர்களின் மனைவிகள் சென்று விட்டனரோ அவர்கள் (தங்கள் மனைவிகளுக்கும்) செய்த செலவுக்குச் சமமானதை அவர்களுக்குக் கொடுத்துவிடுங்கள். நீங்கள் நம்பிக்கை கொண்டிருக்கும் அல்லாஹ்வுக்கு அஞ்சி நடந்துகொள்ளுங்கள்.
நபியே! நம்பிக்கை கொண்ட பெண்கள், தாங்கள் அல்லாஹ்வுக்கு எதனையும் இணைவைக்க மாட்டார், திருடமாட்டார், விபச்சாரம் செய்யமாட்டார், தங்கள் குழந்தைகளைக் கொல்லமாட்டார், தாங்களாகவே வேண்டுமென்று புனைந்துரைக்கும் அவதூறான எந்தக் குற்றச்சாட்டையும் சுமத்தமாட்டார். நல்லவற்றில் உமக்கு மாறு செய்யமாட்டார் என்று (உமது கைகளில்) நம்பிக்கை உடன்படிக்கை செய்துகொண்டு உம்மிடம் வரும்போது, நீர் அவர்களின் உடன்படிக்கையை ஏற்றுக்கொண்டு, அவர்களை மன்னிக்குமாறு அல்லாஹ்விடம் வேண்டுவீராக. நிச்சயமாக அல்லாஹ் மிக்க மன்னிப்பவனும் மேன்மேலும் கருணைக்காட்டுபவனுமவான்.
நம்பிக்கை கொண்டவர்களே! அல்லாஹ்வின் கோபத்திற்கு ஆளான சமுதாயத்தினரை நீங்கள் நண்பர்களாக எடுத்துக் கொள்ளாதீர்கள். நிராகரிப்பவர்கள் கல்லறைகளிலுள்ளவர்களிடம் நம்பிக்கையிழந்து விட்டது போன்று, நிச்சயமாக அவர்கள் மறுமை வாழ்க்கையில் நம்பிக்கையிழந்துவிட்டனர். ரு2
அளவற்ற அருளாளனும், மேன்மேலும் கருணை காட்டுபவனுமாகிய அல்லாஹ்வின் பெயரால்(ஓதுகின்றேன்). 
வானங்களிலும், பூமியிலுமுள்ளவையெல்லாம் அல்லாஹ்வின் தூய்மையை எடுத்துரைக்கின்றன. அவன் வல்லமையுள்ளவனும், நுண்ணறிவுள்ளவனுமாவான். 
நம்பிக்கை கொண்டவர்களே! நீங்கள் செய்யாததை ஏன் சொல்கிறீர்கள்? 
நீங்கள் செய்யாததை நீங்கள் சொல்வது, அல்லாஹ்வின் பார்வையில் மிக்க வெறுக்கத்தக்கதாகும். 
உருக்கப்பட்ட ஈயத்தால் இணைக்கப்பட்ட (உறுதி வாய்ந்த) ஒரு கட்டடத்தைப்போல் அமைத்து, அவன் வழியில் (வலிமையான) வரிசைகளாக அணி வகுத்துப் போர் செய்பவர்களை நிச்சயமாக அல்லாஹ் நேசிக்கின்றான்.
மூஸா தம் சமுதாயத்தினரிடம்: நான் உங்களிடம் அனுப்பப்பட்ட அல்லாஹ்வின் தூதர் என்பதனை நீங்கள் அறிந்திருந்தும், நீங்கள் ஏன் என்னைத் துன்புறுத்துகின்றீர்கள்? என்று கூறிய போது (நிகழ்ந்ததை நினைத்துப் பாருங்கள்). எனவே அவர்கள் (நேரான பாதையிலிருந்து) விலகிய போது, அல்லாஹ்வும் அவர்களின் உள்ளங்களை விலகச் செய்து விட்டான். மேலும் கட்டுப்படாத மக்களுக்கு அல்லாஹ் நேர்வழி காட்டுவதில்லை. 
மர்யமின் மகன் ஊஸா தன் சமுதாயத்தினரிடம், இஸ்ராயீலின் மக்களே! நிச்சயமாக நான் எனக்கு முன்னர் தவ்ராத்தில் கூறப்பட்டதை நிறைவேற்றக் கூடியவனாகவும், எனக்குப் பின்னர் வரப் போகின்ற அஹ்மத் எனும் பெயரைக் கொண்ட ஒரு தூதரைப் பற்றி நற்செய்தி வழங்குபவனாகவும்1, உங்களிடம் அனுப்பப்பட்ட அல்லாஹ்வின் தூதராவேன் என்று கூறிய நேரத்தை (நினைத்துப் பாருங்கள்). பின்னர் அ(த் தூது)வர் தெளிவான சான்றுகளுடன் அவர்களிடம் வந்தபோது, இது மிகத்தெளிவான மந்திர வித்தையாகும் என்று அவர்கள் கூறினர். 
அவர் இஸ்லாத்தின்பால் அழைக்கப்படுகையில்2, அல்லாஹ்வுக்கு எதிராகப் பொய்யைப் புனைந்துரைப்பவனை விட மிகவும் அநீதியிழைப்பவன் எவன்? அநீதியிழைத்துக் கொண்டிருக்கும் மக்களுக்கு அல்லாஹ் நேர்வழி காட்டமாட்டான். 
அவர்கள் தங்கள் வாய்களால் அல்லாஹ்வின் ஒளியை அணைத்து விட விரும்புகின்றனர். ஆனால் நிராகரிப்பவர்கள் (எவ்வளவு) வெறுத்த போதிலும், அல்லாஹ் தனது ஒளியை முழுமையாக்கியே தீருவான். 
அவனே தனது தூதரை நேர்வழியுடனும், உண்மையான மார்க்கத்துடனும், இதனை அவன் எல்லா மார்க்கத்தின் மீதும் வெற்றி பெறச் செய்வதற்காக அனுப்பினான். (இறைவனுக்கு) இணை வைப்பவர்கள் (இதனை) எந்த அளவு வெறுத்தாலும் சரியே. ரு1
நம்பிக்கை கொண்டவர்களே! வேதனையளிக்கக் கூடிய தண்டனையிலிருந்து உங்களைக் காப்பாற்றும் வாணிபம் ஒன்றைப் பற்றி நான் உங்களுக்கு அறிவிக்கட்டுமா? 
நீங்கள் அல்லாஹ்விடத்தும், அவனது தூதரிடத்தும் நம்பிக்கை கொண்டு, உங்கள் பொருட்களையும், உங்கள் உயிர்களையும் கொண்டு அல்லாஹ்வின் வழியில் கடுமையாக உழைப்பதே (அந்த வாணிபம்) ஆகும். நீங்கள் அறிந்திருப்பின், இது உங்களுக்கு மிகச்சிறந்ததாகும். 
(நீங்கள் அவ்வாறு செய்தால்) அவன் உங்கள் பாவங்களை மன்னித்து, தோட்டங்களில் நுழையச் செய்வான். அவற்றிற்கிடையே ஆறுகள் ஓடுகின்றன. மேலும் என்றென்றும் நிலைத்திருக்கும் தோட்டங்களிலுள்ள தூய்மையானதும், இன்பமானதுமான இருப்பிடங்களில் (அவன் உங்களை அமர்த்துவான்). இது (அவன் உங்களுக்கு அளிக்கும்) மாபெரும் வெற்றியாகும். 
நீங்கள் விரும்புகின்ற இன்னொன்றையும் (அவன் உங்களுக்கு வழங்குவான்). அது அல்லாஹ்விடமிருந்துள்ள உதவியும், அண்மையில் கிடைக்கக்கூடிய வெற்றியுமாகும். எனவே நீர் நம்பிக்கை கொண்டவர்களுக்கு நற்செய்தி வழங்குவீராக. 
நம்பிக்கை கொண்டவர்களே! நீங்கள் அல்லாஹ்வுக்காக உதவி செய்பவர்களாக ஆகி விடுங்கள். எவ்வாறெனில், மர்யத்தின் மகன் ஈஸா (தமது) சீடர்களிடம், அல்லாஹ்வுக்காக எனது உதவியாளர்கள் யார் என்று கூறினார். நாங்கள் அல்லாஹ்வுக்காக உதவி செய்பவர்களாக இருக்கின்றோம் என்று சீடர்கள் விடையளித்தனர். இஸ்ராயீலின் மக்களுள் ஒரு பிரிவினர் நம்பிக்கை கொண்டனர்; மற்றொரு பிரிவினர் நிராகரித்து விட்டனர். இதனால் நாம் நம்பிக்கை கொண்டவர்களுக்கு, அவர்களின் பகைவர்களுக்கு எதிராக உதவி செய்தோம். ஆகவே அவர்கள் வெற்றி பெற்றவர்களாகி விட்டனர். ரு2
அளவற்ற அருளாளனும், மேன்மேலும் கருணை காட்டுபவனுமாகிய அல்லாஹ்வின் பெயரால் (ஓதுகின்றேன்). 
வானங்களிலும், பூமியிலுமுள்ளவையெல்லாம் அரசனும், தூயவனும், வல்லமையுள்ளவனும், நுண்ணறிவுள்ளவனுமாகிய அல்லாஹ்வின் தூய்மையை எடுத்துரைக்கின்றன. 
அவனே எழுதப்படிக்கத் தெரியாத மக்களுக்கு - அவர்கள் இதற்கு முன்னர் தெளிவான வழிகேட்டில் இருந்த போதிலும் - அவனது கட்டளைகளைப் படித்துக் காட்டி, அவர்களைத் தூய்மைப்படுத்தி, அவர்களுக்கு வேதத்தையும், நுட்பமான அறிவையும் கற்றுக் கொடுக்கும் ஒரு தூதரை அவர்களிலிருந்தே அனுப்பினான். 
மேலும் இதுவரை  அவர்களுடன் சேராத மற்றவர்களுக்கிடையிலும்1 (அவரை எழுப்புவான்). அவன் வல்லமை மிக்கவனும், நுண்ணறிவுள்ளவனுமாவான். 
இது அல்லாஹ்வின் அருளாகும். தான் விரும்புபவருக்கு அவன் அதனை வழங்குகிறான். அல்லாஹ் பேரருள் உடையவனாவான். 
தவ்ராத்(தின் சட்டம்) சுமத்தப்பட்டு, ஆனால் அதன்படி செயல்படாதவர்களின் உவமை, புத்தகங்(களின் சுமை)களைச் சுமக்கும் கழுதையின் உவமையைப் போன்றதாகும். அல்லாஹ்வின் அடையாளங்களை ஏற்க மறுக்கும் மக்களின் உவமை மிகக் கெட்டதே. அநீதியிழைக்கும் மக்களுக்கு அல்லாஹ் நேர்வழி காட்டுவதில்லை. 
நீர் கூறுவீராக! யூதர்களே; மற்றெல்லா மக்களையும் விட நீங்கள் தாம் அல்லாஹ்வின் நண்பர்கள் என்று நீங்கள் உரிமை கொண்டாடுகின்றீர்கள் என்றால் - இ(ந்த வாதத்)தில் நீங்கள் உண்மையாளர்களாயின் - நீங்கள் மரணத்தை நாடுங்கள். (அதாவது முஹம்மது நபி (ஸல்) அவர்களுடன் முபாஹலா செய்யுங்கள்). 
ஆனால் அவர்களது கைகள் (ஏற்கனவே) செய்து அனுப்பியுள்ள செயல்கள் காரணமாக, அதனை ஒருபோதும் அவர்கள் நாடமாட்டார்கள். மேலும் அநீதியிழைப்பவர்களை அல்லாஹ் நன்கு அறிகின்றான். 
நீர் கூறுவீராக! எந்த மரணத்திலிருந்து நீங்கள் விரைந்தோடுகின்றீர்களோ, அந்த மரணம் நிச்சயமாக உங்களை வந்தடையும். பின்னர் நீங்கள் மறைவானதையும், வெளிப்படையானதையும் அறிபவனிடம் திரும்பக் கொண்டு செல்லப்படுவீர்கள். அவன் உங்களுக்கு நீங்கள் செய்து கொண்டிருப்பவை பற்றி அறிவிப்பான். 
நம்பிக்கை கொண்டவர்களே! வெள்ளிக்கிழமையில் தொழுகைக்காக அழைக்கப்பட்டால், நீங்கள் அல்லாஹ்வை நினைவுகூர்வதற்கு விரைந்து செல்லுங்கள். (மற்றெல்லா) வியாபாரங்களையும் விட்டு விடுங்கள். நீங்கள் அறிந்திருப்பின் இது உங்களுக்கு மிகச் சிறந்ததாகும்.
தொழுகை நிறைவேற்றப்பட்டதும், பூமியில் பரவிச் சென்று, அல்லாஹ்வின் அருளைத் தேடுங்கள், நீங்கள் வெற்றி பெறுவதற்காக அல்லாஹ்வை மிகுதியாக நினைவு கூருங்கள். 
ஆனால் அவர்கள் வியாபாரத்தையோ, கேளிக்கைகளையோ காணும் போது அதன்பால் ஈர்க்கப்பட்டு, உம்மை (தனித்து) நிற்க வைத்து விடுகின்றனர். நீர் கூறுவீராக: அல்லாஹ்விடமுள்ளது கேளிக்கையை விடவும், வியாபாரத்தை விடவும் மிகச்சிறந்ததாகும். அல்லாஹ் மிகச்சிறந்த உணவளிப்பவனாவான். ரு 2
அளவற்ற அருளாளனும், மேன்மேலும் கருணை காட்டுபவனுமாகிய அல்லாஹ்வின் பெயரால் (ஓதுகின்றேன்). 
நயவஞ்சகர்கள் உம்மிடம் வரும் போது, "நிச்சயமாக நீர் அல்லாஹ்வின் தூதராவீர் என்று நாங்கள் சாட்சி பகர்கின்றோம்" என்று அவர்கள் கூறுகின்றனர். நிச்சயமாக நீர் அல்லாஹ்வின் தூதர் தாம் என்று அவன் அறிவான். ஆனால் நிச்சயமாக நயவஞ்சகர்கள் பொய்யர்களேயாவர் என்று அல்லாஹ் சாட்சி பகர்கின்றான். 
அவர்கள் தங்கள் சத்தியங்களை ஒரு கேடயமாக ஆக்கிக் கொண்டு, அல்லாஹ்வின் வழியிலிருந்து (மக்களைத்) தடுக்கின்றனர். நிச்சயமாக அவர்கள் செய்து கொண்டிருப்பது மிகத் தீயதாகும். 
இதற்குக் காரணம் (முதலில்) அவர்கள் நம்பிக்கை கொண்டனர். பின்னர் நிராகரித்து விட்டனர். எனவே அவர்களின் உள்ளங்களில் முத்திரையிடப்பட்டு விட்டது. அவர்கள் புரிந்து கொள்ளமாட்டார்கள். 
நீர் அவர்களைக் காணும் போது, அவர்களது உடலமைப்பு உம்மை வியக்கச் செய்கின்றது. அவர்கள் பேசினால், அவர்களின் பேச்சை நீர் கேட்கின்றீர். அவர்கள், தாங்கலாக நிறுத்தப்பட்ட மரக்கட்டைகளைப் போன்றிருக்கின்றனர். ஒவ்வொரு குரலும் தங்களுக்கு எதிரானதென்று அவர்கள் நினைக்கின்றனர். அவர்கள் பகைவர்களாவார்கள். எனவே நீர் அவர்களைப் பற்றி எச்சரிக்கையாக இருப்பீராக. அல்லாஹ்வால் அவர்கள் சபிக்கப்பட்டுள்ளனர். (உண்மையான பாதையிலிருந்து) அவர்கள் எங்கே திருப்பி விடப்படுகின்றனர். 
மேலும், வாருங்கள்; அல்லாஹ்வின் தூதர் உங்களுக்காகப் பாவமன்னிப்புக் கோரலாம் என்று அவர்களிடம் கூறப்படும் போது, அவர்கள் தங்கள் தலைகளை ஒருபக்கமாகத் திருப்பிக் கொள்கின்றனர். அவர்கள் (உண்மையான வழியிலிருந்து மக்களைத்) திருப்பிக் கொண்டிருப்பவர்களாக நீர் அவர்களைக் காண்கின்றீர். அவர்கள் மிகவும் பெருமை கொண்டவர்களாவார்கள். 
நீர் அவர்களுக்காகப் பாவமன்னிப்புக் கோருவதும், அவர்களுக்காகப் பாவமன்னிப்புக் கோராதிருப்பதும் அவர்களுக்குச் சமமானதேயாகும். (அவர்கள் தாங்களாகவே பாவமன்னிப்புக் கோராதவரை) அல்லாஹ் அவர்களை ஒருபோதும் மன்னிக்க மாட்டான். நிச்சயமாக அல்லாஹ் கட்டுப்படாத மக்களுக்கு நேர்வழி காட்டுவதில்லை. 
அல்லாஹ்வின் தூதருடன் இருப்பவர்களுக்காக நீங்கள் செலவு செய்யாதீர்கள், அப்போது அவர்கள் கலைந்து சென்று (அவரை விட்டு விலகி) விடுவார்கள் என்று கூறுபவர்கள் அவர்களே. ஆனால் வானங்கள், பூமி ஆகியவற்றின் கருவூலங்கள் அல்லாஹ்வுக்கே உரியனவாகும். இருப்பினும் நயவஞ்சகர்கள் புரிந்து கொள்வதில்லை. 
நாம் மதீனாவுக்குத் திரும்பினால், மிகுந்த கண்ணியத்திற்குரியவர், மிக்க அற்பமானவரை நிச்சயமாக அங்கிருந்து வெளியேற்றி விடுவார் என்று அவர்கள் கூறுகின்றனர்1. ஆனால் (உண்மையான) கண்ணியம் அல்லாஹ்வுக்கும், அவனது தூதருக்கும், நம்பிக்கை கொண்டவர்களுக்குமே உரியதாகும். இருப்பினும் நயவஞ்சகர்கள் அறிந்து கொள்வதில்லை. ரு1 
நம்பிக்கை கொண்டவர்களே! அல்லாஹ்வை நினைவுகூர்வதை விட்டும் உங்கள் செல்வமும், உங்கள் குழந்தைகளும் உங்கள் கவனத்தைத் திருப்பி விட வேண்டாம். எவர் அவ்வாறு செய்கின்றாரோ, அத்தகையவர்களே இழப்பிற்குரியோர் ஆவார்கள்.
உங்களுள் எவருக்கும் மரணம் வருவதற்கு முன்னதாகவே நாம் உங்களுக்கு வழங்கியதிலிருந்து(இறைவழியில்) செலவு செய்யுங்கள். (அவ்வாறு செலவு செய்யாதவர் மரணிக்கும் நேரத்தில்) என் இறவா! நான் தர்மம் வழங்கி, நல்லவர்களைச் சேர்ந்தவனாக ஆகுவதற்காக நீ எனக்கு காலக்கெடு கொடுக்கக் கூடாதா? என்று அவர் கூறுவார். 
ஆனால் அல்லாஹ் எந்த உயிருக்கும் அதற்குரிய குறிப்பிட்ட நேரம் வந்து விடும் போது, காலக்கெடு வழங்குவதில்லை. நீங்கள் செய்பவற்றை அல்லாஹ் நன்கு அறிபவனாவான். ரு2
அளவற்ற அருளாளனும், மேன்மேலும் கருணை காட்டுபவனுமாகிய அல்லாஹ்வின் பெயரால் (ஓதுகின்றேன்). 
வானங்களிலும், பூமியிலுமுள்ளவையெல்லாம் அல்லாஹ்வின் தூய்மையை எடுத்துரைக்கின்றன. ஆட்சி அவனுடையது. புகழும் அவனுக்கே உரியது. மேலும் அவன் எல்லாவற்றிற்கும் பேராற்றல் உடையவனாவான். 
அவனே உங்களைப் படைத்தான். பின்னர் உங்களுள் சிலர் நிராகரிப்பவர்களாகவும், மற்றும் சிலர் நம்பிக்கை கொள்பவர்களாகவும் இருக்கின்றனர். நீங்கள் செய்பவற்றை அல்லாஹ் உற்றுப் பார்ப்பவனாக இருக்கின்றான். 
அவன் வானங்களையும், பூமியையும் குறிப்பிட்ட நோக்கத்துடன் படைத்தான். அவன் உங்கள் தோற்றத்தை உருவாக்கினான். உங்கள் வடிவங்களை நன்றாக அமைத்தான். அவனிடமே திரும்பிச் செல்ல வேண்டியதிருக்கிறது. 
வானங்களிலும், பூமியிலும் உள்ளவற்றை அவன் அறிகின்றான். மேலும் நீங்கள் மறைத்து வைப்பதையும், நீங்கள் வெளிப்படுத்துவதையும் அவன் அறிகின்றான். நெஞ்சங்களிலுள்ளவற்றையும் அல்லாஹ் நன்கு அறிகின்றான். 
இதற்கு முன்னர் நிராகரித்தவர்களின் செய்தி உங்களுக்குக் கிடைக்கவில்லையா?  அவர்கள் தங்கள் நடத்தையின் தீய விளைவுகளைச் சுவைத்தனர். அவர்களுக்கு வேதனையளிக்கக்கூடிய தண்டனையும் (விதிக்கப்பட்டு) உள்ளது. 
இதற்குக் காரணம் அவர்களின் தூதர்கள் தெளிவான சான்றுகளுடன் அவர்களிடம் வந்து கொண்டிருந்தனர். ஆனால் அவர்கள் ஒரு மனிதரா எங்களுக்கு நேர்வழி காட்டப்போகிறார்? என்று கூறினர். எனவே அவர்கள் நிராகரித்துப் புறக்கணித்து விட்டனர். ஆனால் அல்லாஹ்வுக்கு (அவர்களிடத்து) எந்தத் தேவையுமில்லை. அல்லாஹ் தன்னிறைவு பெற்றவனும், புகழனைத்திற்கும் உரியவனுமாவான். 
தாங்கள் ஒருபோதும் (உயிர்ப்பித்து) எழுப்பப்படப் போவதில்லை என்று நிராகரிப்பவர்கள் உறுதியாக நினைக்கின்றனர். நீர் கூறுவீராக! அவ்வாறன்று; மாறாக, என் இறைவன் மேல் ஆணையாக, நிச்சயமாக நீங்கள் எழுப்பப்படுவீர்கள். பின்னர் நீங்கள் செய்தவற்றைப் பற்றி நிச்சயமாக உங்களுக்கு அறிவிக்கப்படும். இது அல்லாஹ்வுக்கு மிக எளிதே. 
எனவே நீங்கள் அல்லாஹ்விடத்தும், அவனது தூதரிடத்தும், நாம் இறக்கிய ஒளியி(ன் அதாவது குர்ஆனி)னிடத்தும் நம்பிக்கை கொள்ளுங்கள். நீங்கள் செய்பவற்றை அல்லாஹ் நன்கு அறிபவனாவான். 
ஒன்றுதிரட்டும் (மறுமை) நாளிற்காக, அவன் உங்களை ஒன்று சேர்க்கும் நாள்; அது, இலாபம், நஷ்டம் ஆகியவற்றிற்குரிய நாளாகும். அல்லாஹ்விடத்து நம்பிக்கை கொண்டு, நற்செயல்கள் செய்பவர்களிடமிருந்து அவர்களின் (செயல்களின்) தீமை (பயக்கும் விளைவு)களை அகற்றி, அவர்களைத் தோட்டங்களில் நுழையச் செய்வான். அவற்றிற்கிடையே ஆறுகள் ஓடிக் கொண்டிருக்கும். அத்தோட்டங்களில் அவர்கள் என்றென்றும் வாழ்ந்து வருவர். இது மாபெரும் வெற்றியாகும்.
ஆனால் எவர்கள் நிராகரித்து, எம் வசனங்களை ஏற்க மறுத்தார்களோ அவர்கள் நரகத்திற்குரியவர்களாவார்கள். அதில் அவர்கள் நெடுங்காலம் இருப்பார்கள். அது மிகக் கெட்ட சேருமிடமாகும். ரு1 
அல்லாஹ்வின் அனுமதியின்றி எந்தத் துன்பமும் ஏற்படுவதில்லை. அல்லாஹ்விடத்து நம்பிக்கை கொள்பவரது உள்ளத்திற்கு அவன் நேர்வழி காட்டுகின்றான். அல்லாஹ் எல்லாவற்றையும் நன்கு அறிபவனாவான். 
நீங்கள் அல்லாஹ்வுக்கு கட்டுப்பட்டு நடங்கள்; தூதருக்கும் கட்டுப்பட்டு நடங்கள். ஆனால் நீங்கள் புறக்கணித்து விட்டால், (தூதைத்) தெளிவாக எடுத்துரைப்பதே எம் தூதரின் பொறுப்பாகும். 
அல்லாஹ்! அவனையன்றி வணக்கத்திற்குரியவன் எவனும் இல்லை. எனவே நம்பிக்கை கொண்டவர்கள் அல்லாஹ்விடமே நம்பிக்கை வைக்க வேண்டும். 
நம்பிக்கை கொண்டவர்களே! நிச்சயமாக உங்கள் மனைவிகளிலும், உங்கள் சந்ததிகளிலும் சிலர் உங்களுக்குப் பகைவர்களாவார்கள். எனவே அவர்களைப் பற்றி நீங்கள் எச்சரிக்கையாக இருங்கள். நீங்கள் கண்டுங்காணாதது போன்று இருந்து, தவறைப் பொறுத்து, மன்னித்து விடுவீர்களாயின், நிச்சயமாக அல்லாஹ் மிக்க மன்னிப்பவனும், மேன்மேலும் கருணை காட்டுபவனுமாவான். 
உங்கள் செல்வங்களும், உங்கள் சந்ததிகளும் ஒரு சோதனையேயாகும். ஆனால் அல்லாஹ்விடத்தில் மாபெரும் நற்பலன் உள்ளது. 
உங்களால் இயன்றவரை நீங்கள் அல்லாஹ்வுக்கு அஞ்சி, செவி சாய்த்துக் கீழ்ப்படிந்து (அவனது வழியில்) செலவு செய்யுங்கள். இது உங்களுக்கே மிக நல்லதாகும். தங்கள் உள்ளத்தின் கருமித்தனத்திலிருந்து காப்பாற்றப்படுபவர்களே வெற்றி பெறுபவர்களாவர். 
நீங்கள் அல்லாஹ்வுக்கு அழகிய கடனாகக் கடன் கொடுத்தால், அவன் அதனை உங்களுக்குப் பன்மடங்காக்கித் தருவதுடன், உங்களை மன்னித்தருள்வான். அல்லாஹ் மிக்க மதிப்பளிப்பவனும், சகித்துக் கொள்பவனுமாவான். 
அவன் மறைவானதையும், வெளிப்படையானதையும் அறிபவனும், வல்லமையுள்ளவனும், நுண்ணறிவுடையோனுமாவான். ரு2
அளவற்ற அருளாளனும், மேன்மேலும் கருணை காட்டுபவனுமாகிய அல்லாஹ்வின் பெயரால் (ஓதுகின்றேன்). 
நபியே1 (அதாவது அவரைப் பின்பற்றக்கூடியவர்களே) நீங்கள் பெண்களுக்கு மணவிலக்கு (தலாக்) கொடுக்கும் போது, குறிப்பிட்ட காலவரைக்கேற்ப அவர்களுக்கு மணவிலக்குக் கொடுத்து2 அந்தக் காலவரையைக் கவனித்துக் கொள்ளுங்கள். உங்கள் இறைவனாகிய அல்லாஹ்வுக்கு அஞ்சி நடங்கள். அவர்களின் வீடுகளிலிருந்து அவர்களை வெளியேற்றாதீர்கள். அவர்கள் பகிரங்கமான ஓர் அருவெறுக்கத்தக்க செயலைச் செய்தாலன்றி, அவர்கள் தாமாகவும் வெளியேற வேண்டாம்3. இவை அல்லாஹ்வின் வரையறைகளாகும். அல்லாஹ்வின் வரையறைகளை மீறுபவர், நிச்சயமாகத் தமக்கே அநீதியிழைத்துக் கொள்கின்றார்.(மணவிலக்கு கொடுப்பவரே!) இதன்பின்னர் ஒருக்கால் அல்லாஹ் ஏதேனும் புதிது ஒன்றை ஏற்படுத்தி விடலாம் என்பதை நீர் அறிய மாட்டீர். 
பின்னர் அவர்கள் தங்களுக்குரிய காலக்கெடு(வின் இறுதி எல்லையை) அடைந்து விடும் போது, அவர்களைப் பொருத்தமான முறையில் தடுத்து வைத்துக் கொள்ளுங்கள்; அல்லது பொருத்தமான முறையில் அவர்களைப் போக விட்டு விடுங்கள். உங்களுள் நேர்மையான இருவரைச் சாட்சிகளாக நியமித்துக் கொள்ளுங்கள். அல்லாஹ்வுக்காக உண்மையான சாட்சி கூறுங்கள். அல்லாஹ்விடத்தும், இறுதி நாளிடத்தும் நம்பிக்கை கொள்பவருக்கு இவ்வாறு அறிவுரை வழங்கப்படுகிறது. அல்லாஹ்வுக்கு அஞ்சி நடப்பவருக்கு அவன் ஏதேனும் ஒரு வழியை ஏற்படுத்துவான். 
அவர் எதிர்பாராத இடத்திலிருந்து அவன் அவருக்கு உணவு அளிப்பான். அல்லாஹ்விடம் நம்பிக்கை வைப்பவருக்கு அவனே போதுமானவன். நிச்சயமாக அல்லாஹ் தனது நோக்கத்தை நிறைவேற்றுவான். அல்லாஹ் ஒவ்வொன்றிற்கும் ஓர் அளவை நியமித்துள்ளான். 
உங்கள் பெண்களுள் மாதவிடாய் குறித்து நம்பிக்கையிழந்து விட்டவர் (காலக்கெடு) தொடர்பாக, நீங்கள் ஐயப்பாட்டிற்குள்ளானால், அவர்களுக்குரிய காலக்கெடு மூன்று மாதங்களாகும். மாதவிடாய் வராதவர்களுக்கும்4 அவ்வாறே. கருத்தரித்தவர்களுக்குரிய காலக்கெடு அவர்கள் தங்கள் சுமையை விடுவிக்கும் வரையாகும். அல்லாஹ்வுக்கு அஞ்சி நடப்பவருக்கு, அவரது விவகாரங்களை அவன் எளிதாக்கி விடுவான்.  
இது அல்லாஹ் உங்களுக்கு இறக்கி வைத்துள்ள கட்டளையாகும். அல்லாஹ்வுக்கு அஞ்சி நடப்பவரது செயல்களின் தீமை (பயக்கும் விளைவு)களை அவன் அவரை விட்டும் அகற்றி விடுவான். மேலும், அவருக்குரிய கூலியை மிகுதியாகக் கொடுக்கின்றான். 
(மணவிலக்கு கொடுக்கப்பட்ட பெண்களை அவர்களுக்குரிய காலக்கெடுவின் போது) நீங்கள் இருந்து வரும் வீடுகளிலேயே அவர்களையும் இருக்கச் செய்யுங்கள். நீங்கள் அவர்களுக்குக் கொடுமைகளை உருவாக்கும் பொருட்டு வேண்டுமென்றே அவர்களைத் துன்புறுத்தாதீர்கள். அவர்கள் கருத்தரித்தவர்களாக இருந்தால், அவர்கள் தங்கள் சுமையை விடுவிக்கும் வரை அவர்களுக்காகச் செலவு செய்யுங்கள். அவர்கள் உங்களுக்காக(க் குழந்தைகளுக்கு) ப் பாலூட்டினால், அவர்களுக்குக் கொடுக்க வேண்டிய பிரதிபலனை அவர்களுக்குக் கொடுங்கள். உங்களுக்கிடையே பொருத்தமான முறையில் கலந்தாலோசனை செய்து கொள்ளுங்கள். ஆனால் ஒருவரால் மற்றொருவர் சங்கடத்திற்காளாக வேண்டியதிருந்தால், (குழந்தைக்கு) வேறொருத்தி பாலூட்டட்டும். 
செல்வந்தர் தமது செல்வத்திற்கேற்ப செலவு செய்ய வேண்டும்; தமது வாழ்விற்குரிய பொருள்கள் குறைவாகக் கொடுக்கப்பட்டவர், அல்லாஹ் அவருக்கு வழங்கியதிலிருந்து செலவு செய்ய வேண்டும். அல்லாஹ் எந்த ஆன்மாவுக்கும் அவன் அதற்கு வழங்கியிருப்பதற்கு அப்பாற்பட்ட சுமையைச் சுமத்துவதில்லை. அல்லாஹ் விரைவில் கஷ்டத்திற்குப் பின்னர் (வாழ்க்கை) வசதியை உண்டாக்குவான். ரு1 
எத்தனையோ நகரங்கள் தம் இறைவனது கட்டளையையும், அவனது தூதர்களையும் எதிர்த்தன. இதனால் நாம் அவற்றிடம் கடினமான கேள்வி,கணக்குக் கேட்டு, அவற்றிற்குக் கடுந்தண்டனை அளித்தோம். 
எனவே அவை தம் நடத்தையின் தீய விளைவுகளைச் சுவைத்தன. அவற்றின் செயல்களின் முடிவு நஷ்டத்திற்குரியதாகவே இருந்தது.
அல்லாஹ் அவர்களுக்குக் கடினமான தண்டனையை ஆயத்தப்படுத்தி வைத்துள்ளான். எனவே நம்பிக்கை கொண்ட அறிவுடையவர்களே! அல்லாஹ்வுக்கு அஞ்சி நடந்து கொள்ளுங்கள். நிச்சயமாக அல்லாஹ் உங்களுக்கு நினைவூட்டக்கூடிய ஒரு (தூது)வரை அனுப்பியுள்ளான். 
அத்தூதர் நம்பிக்கை கொண்டு, நற்செயல்களைச் செய்பவர்களை (எல்லா வகையான) இருள்களிலிருந்து(ம்) ஒளியின்பால் கொண்டு வருவதற்காக, அல்லாஹ்வின் தெளிவான வசனங்களை அவர் உங்களுக்கு ஓதிக் காட்டுகின்றார். மேலும் அல்லாஹ்விடத்து நம்பிக்கை கொண்டு, நற்செயலாற்றுபவரை அவன் தோட்டங்களில் நுழையச் செய்வான். அவற்றிற்கிடையே ஆறுகள் ஓடுகின்றன. அவர்கள் அத்தோட்டங்களில் என்றென்றும் வாழ்ந்து வருவார்கள். நிச்சயமாக அல்லாஹ் அவருக்காக மிகச்சிறந்த உணவை வழங்கியுள்ளான். 
அல்லாஹ்தான் ஏழு வானங்களையும், அவைகளைப் போன்று பூமியையும் படைத்தான். அல்லாஹ் எல்லாவற்றிற்கும் ஆற்றல் உடையவனாவான்5 என்பதையும், அல்லாஹ் எல்லாவற்றையும் (தனது) அறிவால் சூழ்ந்து கொள்கின்றான் என்பதையும் நீங்கள் அறிந்து கொள்வதற்காக அவற்றிற்கிடையே (இறைக்) கட்டளை இறங்குகின்றது6. ரு2
அளவற்ற அருளாளனும், மேன்மேலும் கருணை காட்டுபவனுமாகிய அல்லாஹ்வின் பெயரால் (ஓதுகின்றேன்). 
நபியே! அல்லாஹ் உமக்கு ஆகுமானதாக ஆக்கியிருப்பதை, நீர் உமது மனைவிகளின் விருப்பை நாடி (உமக்கு) விலக்கப்பட்டதாக ஏன் ஆக்குகின்றீர்?1 அல்லாஹ் மிக்க மன்னிப்பவனும், மேன்மேலும் கருணை காட்டுபவனுமாவான். 
நிச்சயமாக அல்லாஹ் உங்களுக்கு, உங்கள் சத்தியங்களை ரத்து செய்வதற்கு அனுமதியளித்துள்ளான். அல்லாஹ் உங்கள் நண்பனாவான்; மேலும் அவன் நன்கு அறிபவனும், நுண்ணறிவுள்ளவனுமாவான். 
நபி தமது மனைவியர்களுள் ஒருவரிடம் இரகசியச் செய்தி ஒன்றைக் கூறிய நேரத்தை (நினைத்துப் பாருங்கள்). பின்னர் அவர் அதனை வெளிப்படுத்திய போது, அதனைப் பற்றி அல்லாஹ் அவருக்குத் தெரிவித்ததும், அவர் அதன் ஒரு பகுதியினை (அந்த மனைவிக்கு) அறிவித்து, மற்றொரு பகுதியி(னைக் கூறுவதி)லிருந்து விலகிக் கொண்டார். பின்னர் அவர் அந்த மனைவிக்கு அதனைப் பற்றி தெரிவித்த போது, இதனைப் பற்றி உங்களுக்கு அறிவித்தவர் யார்? என்று அவர் கேட்டார். நன்கு அறிபவனும், நன்கு தெரிந்திருப்பவனுமாகிய (இறை)வன் எனக்கு அறிவித்தான் என்று அவர் பதிலளித்தார். 
(மனைவிகளே!) இப்பொழுது நீங்கள் இருவரும் அல்லாஹ்விடம் கழிவிரக்கத்துடன் திரும்பினால் (அது உங்களுக்கு மிகச்சிறந்ததாகும்). உங்கள் உள்ளங்களும் (அதற்காக ஏற்கனவே) பணிந்து விட்டன2. ஆனால் அவருக்கெதிராக நீங்கள் ஒருவருக்கொருவர் உதவிட ஆயத்தமாகி விட்டால், நிச்சயமாக அல்லாஹ் அவருக்கு உதவி செய்பவனாவான். ஜிப்ரீலும், நம்பிக்கை கொண்டவர்களுள் நல்லவர்களும் (அவ்வாறே உதவி செய்பவர்களாவார்கள்). அவர்கள் மட்டுமன்றி, ஏனைய வானவர்களும் (அவருக்கு) உதவி செய்பவர்களாவார்கள். 
அவர் உங்களுக்கு மணவிலக்குக் கொடுத்து விட்டால், அவருக்கு அவரது இறைவன் (உங்களுக்குப்) பதிலாக உங்களை விட மிகச்சிறந்த மனைவிகளை கட்டுப்பட்டு நடக்கக் கூடியவர்களும், நம்பிக்கை கொண்டவர்களும், கீழ்ப்படிந்து நடக்கக் கூடியவர்களும், எப்போதும் இறைவனிடம் திரும்பக் கூடியவர்களும், நன்கு வணங்கக் கூடியவர்களும், நோன்பு நோற்கக் கூடியவர்களும், விதவைகளும், கன்னிகளுமாகியவர்களை வழங்கி விடலாம். 
நம்பிக்கை கொண்டவர்களே! மனிதர்களும், கற்களும் எரிபொருளாக இருக்கக்கூடிய நரகத்திலிருந்து உங்களையும், உங்கள் குடும்பத்தினரையும் காப்பாற்றிக் கொள்ளுங்கள். கண்டிப்பானவர்களும், கடினமானவர்களுமாகிய வானவர்கள் அதன் மீது நியமிக்கப்பட்டுள்ளனர். அல்லாஹ் அவர்களுக்கு இட்ட கட்டளைக்கு அவர்கள் மாறு செய்யமாட்டார்கள். தங்களுக்குக் கட்டளை இடப்படுவதையே அவர்கள் செய்வார்கள். 
நிராகரிப்பவர்களே! இன்று நீங்கள் சாக்குபோக்குக் கூறாதீர்கள். நீங்கள் செய்தவற்றிற்கே உங்களுக்குக் கூலி கொடுக்கப்படும். ரு1 
நம்பிக்கை கொண்டவர்களே! நீங்கள் கபடமற்ற கழிவிரக்கத்துடன் அல்லாஹ்விடம் திரும்புங்கள். உங்கள் இறைவன், உங்கள் (செயல்களின்)தீமை (பயக்கும் விளைவு) களை உங்களை விட்டும் அகற்றி, உங்களைத் தோட்டங்களில் நுழையச் செய்யலாம். அவற்றிற்கிடையே ஆறுகள் ஓடும். அந்நாளில் நபியையும், அவருடன் நம்பிக்கை கொண்டவர்களையும் அல்லாஹ் இழிவுபடுத்த மாட்டான். அவர்களின் ஒளி அவர்களுக்கு முன்னாலும், அவர்களின் வலப்பக்கங்களிலும் விரைவாகச் செல்லும். அவர்கள்: எங்கள் இறைவா! எங்கள் ஒளியை எங்களுக்கு முழுமையாக ஆக்கி, எங்களை மன்னிப்பாயாக. நிச்சயமாக நீ எல்லாவற்றிற்கும் பேராற்றல் உடையவனாவாய் என்று கூறுவார்கள். 
நபியே! நிராகரிப்பவர்களுக்கும், நயவஞ்சகர்களுக்கும் எதிராகக் கடினமான முயற்சியை மேற்கொண்டு, அவர்கள் மீது கண்டிப்பானவராக இருப்பீராக. அவர்களின் இருப்பிடம் நரகமாகும். அது மிகக் கெட்ட சேருமிடமாகும்.
நூஹ்வின் மனைவியையும், லூத்துவின் மனைவியையும் நிராகரிப்பவர்களுக்கு ஓர் எடுத்துக்காட்டாக அல்லாஹ் விளக்குகின்றான். அவ்விரு பெண்களும், எம் அடியார்களுள் இரண்டு நல்லடியார்களுக்கு மனைவிகளாக இருந்தனர். ஆனால் அவ்விரு பெண்களும், இவ்விருவருக்கும் நம்பிக்கைத் துரோகம் செய்தனர். எனவே இவர்கள் அல்லாஹ்வின் தண்டனைக்கு எதிராக (இவர்களுடைய மனைவிமார்களுக்கு) சிறிதும் பயன்பட முடியவில்லை3. மேலும் (நரகத்தில்) நுழைபவர்களுடன் நீங்கள் இருவரும் நகரத்தில் நுழையுங்கள் என்று அவர்களிடம் கூறப்பட்டது. 
மேலும் ஃபிர்அவ்னின் மனைவியை நம்பிக்கை கொண்டவர்களுக்கு ஓர் எடுத்துக்காட்டாக இறைவன் விளக்குகின்றான். அக்காலத்தில் அவள், என் இறைவா! உன்னிடத்திலே தோட்டத்தில் நீ எனக்காக ஒரு வீட்டைக் கட்டுவாயாக; ஃபிர்அவ்னிடமிருந்தும், அவனது செயலிலிருந்தும் என்னைக் காப்பாற்றுவாயாக. அநீதியிழைக்கும் (அவனது) சமுதாயத்திலிருந்தும் என்னைக் காப்பாற்றுவாயாக என்று கூறினாள். 
மேலும் இம்ரானின் மகள் மரியமையும்4 (நம்பிக்கை கொண்டவர்களுக்கு ஓர் எடுத்துக்காட்டாக இறைவன் விளக்குகின்றான்). அவள் தனது கற்புடைமையைக் காப்பாற்றிக் கொண்டாள். எனவே நாம் அவளுக்கு எமது வசனத்தை வழங்கினோம்5, அவள் தனது இறைவனின் வசனங்களையும், அவனுடைய வேதங்களையும் உண்மைப்படுத்தி6, கட்டுப்பட்டு நடப்பவர்களைச் சேர்ந்தவளாக விளங்கினாள்7. ரு2
அளவற்ற அருளாளனும், மேன்மேலும் கருணை காட்டுபவனுமாகிய அல்லாஹ்வின் பெயரால் (ஓதுகின்றேன்). 
ஆட்சி எவன் கையில் உள்ளதோ அந்த இறைவன் மிகப்பெரும் அருளுக்குரியவனும், எல்லாவற்றிற்கும் பேராற்றல் உடையவனுமாவான். 
உங்களுள் எவர் சிறந்த செயல்களை உடையவர் என்பதைச் சோதிப்பதற்காக அவன் மரணத்தையும், வாழ்வையும் படைத்துள்ளான். அவன் வல்லமை மிக்கவனும், மிக்க மன்னிப்பவனுமாவான். 
அவனே ஏழு வானங்களையும் அடுக்கடுக்காகப் படைத்துள்ளான். அளவற்ற அருளாள(னான இறைவ)னது படைப்பில் உம்மால் எந்தக் குறைபாட்டையும் காண இயலாது. மீண்டும் பார்ப்பீராக! (அதில்) ஏதேனும் குறைபாடு உமக்குத் தெரிகிறதா? 
பின்னர் நீர் மீண்டும் மீண்டும் (துருவித் துருவிப்) பார்ப்பீராக; இறுதியில் உமது பார்வை தோல்வியடைந்து, களைப்படைந்தவாறு உம்மிடமே திரும்பி விடும். 
நிச்சயமாக நாம் கீழ்வானத்தை விளக்குகளைக் கொண்டு அழகுபடுத்தி, ஷைத்தான்களை விரட்டும் கருவிகளாக அவற்றை அமைத்து, அவர்களுக்காக சுடர்விட்டெரியும் நெருப்புத் தண்டனையை ஆயத்தப்படுத்தியுள்ளோம. 
மேலும் தங்கள் இறைவனை மறுப்பவர்களுக்கு நரகத் தண்டனை உண்டு. அது மிகமிகக் கெட்ட சேருமிடமாகும். 
அதில் அவர்கள் எறியப்படும் போது, அது கொதித்துக் கொண்டிருப்பது போல் அதன் பேரிரைச்சலை அவர்கள் கேட்பார்கள்1. 
அது கோபத்தால் வெடித்தே விடலாம். (அநீதியிழைத்தவர்களின்) ஏதேனும் ஒரு கூட்டத்தினர் அதில் எறியப்படும் பொழுதெல்லாம், அதன் காவலர் அவர்களிடம், எச்சரிப்பவர் எவரும் உங்களிடம் வரவில்லையா? என்று கேட்பார். 
ஆம்; நிச்சயமாக எச்சரிப்பவர் ஒருவர் வந்தார். ஆனால் நாங்கள் அவரைப் பொய்ப்படுத்தி, அல்லாஹ் எதனையும் இறக்கவில்லை; நீங்கள் பெரும் வழிகேட்டில் தான் இருக்கின்றீர்கள் என்று கூறினோம் என அவர்கள் கூறுவர்.
மேலும் அவர்கள், நாங்கள் செவிசாய்த்திருந்தால் அல்லது அறிவுடைமையைப் பெற்றிருந்தால் நாங்கள் ஒருபோதும் சுடர்விட்டெரியும் நெருப்பிற்குரியவர்களுக்கிடையே இருந்திருக்க மாட்டோம் எனக் கூறுவர். 
இவ்வாறாக, அவர்கள் தங்கள் பாவங்களை ஒப்புக் கொள்வார்கள். எனவே, சுடர்விட்டெரியும் நெருப்பிற்குரியவர்கள் சாபத்திற்குள்ளாக்கப்படுவார்கள். 
நிச்சயமாகத் தங்கள் இறைவனுக்கு மறைமுகமாக அஞ்சுபவர்களுக்கு மன்னிப்பும், பெரும் நற்பலனும் உண்டு. 
நீங்கள் கூறுவதை மறைத்தாலும், அதனை நீங்கள் வெளிப்படையாகக் கூறினாலும், அவன் (உங்கள்) நெஞ்சங்களிலுள்ளவற்றை நன்கு அறிகின்றான். 
(உங்களைப்)படைத்தவன் (அதனை) அறியமாட்டானா? அவன் மிக நுட்பமான அனைத்தையும் அறிந்தவனும், நன்கு தெரிந்திருப்பவனுமாவான். ரு1 
அவனே உங்களுக்காகப் பூமியை வாழ்வதற்குத் தகுந்த முறையில் ஆக்கியுள்ளான். எனவே நீங்கள் அதன் பரந்த வழிகளில் (எங்கு விரும்பினாலும்) செல்லுங்கள்; மேலும் அவனது உணவிலிருந்து உண்ணுங்கள். மேலும் அவனிடமே உயிர் பெற்றெழுந்து செல்ல வேண்டியதுள்ளது. 
வானத்திலிருப்பவனைப் பற்றி, அவன் உங்களைப் பூமியில் அமிழ்ந்து விடுமாறு செய்யமாட்டானென்று நீங்கள் அச்சமற்றிருக்கின்றீர்களா? இதோ! அது (அதாவது பூமி) சுற்றிக் கொண்டிருப்பதைப் பார். 
வானத்திலிருப்பவனைப் பற்றி, அவன் உங்கள் மீது கல்மாரியைப் பொழியமாட்டானென்று நீங்கள் அச்சமற்று இருக்கின்றீர்களா? பின்னர் நீங்கள் எனது எச்சரிக்கை எவ்வாறு (கொடியதாக) இருந்ததென்பதைத் தெரிந்து கொள்வீர்கள். 
நிச்சயமாக, இவர்களுக்கு முன்னிருந்தவர்களும் (எம் தூதர்களைப்) பொய்ப்படுத்தினர். பின்னர் எனது தண்டனை எவ்வாறு (கடினமானதாக) இருந்தது? (என்பதனை அவர்கள் காணவில்லையா?) 
அவர்கள் தங்களுக்கு மேல் பறவைகளை, அவை தம் இறக்கைகளை அசைக்காமல் விரித்துக் கொண்டிருப்பதையும், பின்னர் (இரையின் மீது துரிதமாக இறங்குவதற்காக அவற்றைச்) சுருக்கிக் கொண்டிருப்பதையும் பார்க்கவில்லையா? அளவற்ற அருளாள(னாகிய இறைவ)னே அவற்றை நிறுத்தி வைக்கின்றான்2. நிச்சயமாக அவன் எல்லாவற்றையும் நன்கு பார்க்கின்றான்.
உங்கள் படையினர்களான அவர்களால், அளவற்ற அருளாள(னான இறைவ)னுக்கு எதிராக உங்களுக்கு உதவி செய்ய இயலுமா? நிராகரிப்பவர்கள் ஏமாற்றத்திற்கே ஆளாகியுள்ளனர்.
அவன் தனது உணவை (அதாவது உணவளித்தலை) நிறுத்தி விட்டால், உங்களுக்கு (வேறு) எவன் உணவளிப்பான்? உண்மையிலேயே அவர்கள் வெறுப்பதிலும், எதிர்ப்பதிலும் மிக அதிகமாகப் பிடிவாதம் கொள்கின்றனர். 
என்ன? முகங்குப்புற விழுந்து செல்பவன் மிகவும் நேரான வழியில் இருக்கிறானா? அல்லது நேரான பாதையில் நிமிர்ந்து செல்பவனா? 
நீர் கூறுவீராக! அவனே உங்களைப் படைத்து, உங்களுக்காகக் காதுகளையும், கண்களையும், உள்ளங்களையும் உண்டு பண்ணினான். (ஆனால்) நீங்கள் அறவே நன்றி செலுத்துவதில்லை. 
நீர் கூறுவீராக: அவனே உங்களைப் பூமியில் பல்கிப் பெருகச் செய்தான். மேலும் அவனிடமே நீங்கள் ஒன்றுதிரட்டப்படுவீர்கள். 
நீங்கள் உண்மையாளர்களாயின், இந்த வாக்குறுதி எப்பொழுது (நிறைவேறும்) என்று அவர்கள் கூறுகின்றனர். 
நீர் கூறுவீராக! அதனைப் பற்றிய ஞானம் அல்லாஹ்விடம் தான் உள்ளது. நான் மிகத் தெளிவான எச்சரிப்பவனேயாவேன். 
அவர்கள் அதனை அருகில் காணும் போது, நிராகரிப்பவர்களின் முகங்கள் ஆழ்ந்த துக்கத்தால் தாக்கப்பட்டதாகி விடும். (அப்போது) அவர்களிடம் நீங்கள் தொடர்ந்து கேட்டு வந்தது இதுதான் என்று கூறப்படும். 
நீர் கூறுவீராக: என்னையும், என்னுடன் உள்ளவர்களையும் அல்லாஹ் அழித்து விட்டால்3, அல்லது அவன் எங்களுக்கு கருணை காட்டினால், வேதனையளிக்கக்கூடிய தண்டனையிலிருந்து நிராகரிப்பவர்களைப் பாதுகாப்பவர் யார் என்பதை நீங்கள் எனக்குக் கூறுங்கள். 
நீர் கூறுவீராக: அவன் அளவற்ற அருளாளனாவான்; அவனிடம் நாங்கள் நம்பிக்கை கொண்டுள்ளோம். மேலும் அவனிடமே நாங்கள் நம்பிக்கை வைத்துள்ளோம். எனவே தெளிவான வழிகேட்டில் இருப்பவர் யார் என்பதை நீங்கள் விரைவில் தெரிந்து கொள்வீர்கள்.
நீர் கூறுவீராக: உங்களுடைய நீர் (வீழ்ச்சி பூமியின் ஆழத்தில்) மறைந்து போய்விட்டால், பின்னர் பாய்ந்தோடும் (தூய்மையான) தண்ணீரை உங்களுக்குக் கொண்டு வருபவன் எவன்? என்பதை நீங்கள் எனக்குக் கூறுங்கள். ரு2
அளவற்ற அருளாளனும், மேன்மேலும் கருணை காட்டுபவனுமாகிய அல்லாஹ்வின் பெயரால் (ஓதுகின்றேன்). 
மைக்கூடு, எழுதுகோல், அவர்கள் எழுதுவது ஆகியவை மேல் ஆணையாக1. 
நீர் உமது இறைவனது அருளால், பைத்தியக்காரர் அல்லர். 
நிச்சயமாக ஒருபோதும் முடிவடையாத நற்பலன் உமக்கு (இறைவனிடத்தில்) உண்டு2. 
நிச்சயமாக நீர் மிகவும் உயர்வான நல்லொழுக்கத்தைப் பெற்றுள்ளீர்3. 
விரைவில் நீரும் கண்டு கொள்வீர்; அவர்களும் கண்டு கொள்வார்கள். 
உங்களுள் எவர் (பைத்தியத்தால்) துன்பத்திற்குள்ளாக்கப்பட்டுள்ளார் (என்பதைக் கண்டு கொள்வார்). 
அவனது வழியை விட்டுத் தவறித் செல்பவனை நிச்சயமாக உம் இறைவன் நன்கு அறிகின்றான்; (நேரான) வழிகாட்டலைப் பின்பற்றுபவர்களையும் அவன் நன்கு அறிகின்றான். 
எனவே, (உண்மையைப்) பொய்யாக்குபவர்களின் விருப்பங்களுக்கு நீர் இணங்காதீர். 
தாம் இணங்கிச் செல்ல வேண்டுமாயின், நீரும் இணங்கிச் செல்ல வேண்டுமென்று அவர்கள் விரும்புகின்றனர்.
ஆணையிடுகின்ற எந்த இழிந்தவனையும் நீர் பின்பற்ற வேண்டாம். 
அவன் புறங்கூறுபவன்; அவதூறு கூறித் திரிபவன், 
நன்மையைத் தடுப்பவன்; வரம்பு மீறுபவன்; பாவம் செய்பவன். 
தீய குணமுடையவன்; இதற்கு மேலாக நெறிதவறிப் பிறந்தவன். 
இதற்குக் காரணம், அவன் செல்வங்களையும், குழந்தைகளையும் உடையவனாக இருப்பதேயாகும். 
அவனுக்கு எம் வசனங்கள் ஓதிக் காட்டப்படும் போது, இவை முன்னோர்களின் கட்டுக்கதைகளேயாகும் என்று அவன் கூறுகின்றான். 
விரைவில் நாம் அவனது மூக்கில்  களங்கத்தை ஏற்படுத்துவோம். 
தோட்டத்தின் சொந்தக்காரர்களை4 நாம் சோதனைக்கு ஆளாக்கியது போன்று, நிச்சயமாக நாம் இவர்களைச் சோதனைக்கு ஆளாக்குவோம். தாங்கள் கட்டாயம் அதனுடைய (பழங்கள் எல்லா)வற்றையும் காலையில் பறிக்க வேண்டும் என்று அவர்கள் சத்தியம் செய்து கொண்டனர். 
மேலும் (இறைவன் நாடினால் என்று) அவர்கள் அல்லாஹ்வை நினைவு கூறவில்லை. 
பின்னர் அவர்கள் தூங்கிக் கொண்டிருந்த போது, உமது இறைவனிடமிருந்து தண்டனை ஒன்று அதற்கு இறங்கியது.
காலையில் அது பழங்கள் பறிக்கப்பட்ட தோட்டம் போன்று காணப்பட்டது5. 
எனவே அவர்கள் அதிகாலையிலேயே ஒருவரையொருவர் அழைத்து, 
நீங்கள் பழங்களைப் பறிக்க வேண்டுமாயின், அதிகாலையிலேயே உங்கள் வயலுக்குச் செல்லுங்கள் (என்றனர்). 
ஆகவே, அவர்கள் ஒருவருடன் ஒருவர் மெதுவாகப் பேசிக் கொண்டே சென்றனர். 
எந்த ஏழையும் உங்களிடம் (அனுமதி பெறாமல்) இன்றைய தினம் அதில் நுழைந்து விடக்கூடாது என்றனர். 
(இவ்வாறு) கருமித்தனம் செய்ய வேண்டுமென்று தீர்மானித்துக் கொண்டு அவர்கள் அதிகாலையில் சென்றனர். 
ஆனால் அவர்கள் அதனைக் கண்ட போது; நிச்சயமாக நாம் (வழி) தவறி விட்டோம் என்று கூறினர். 
அவ்வாறன்று, மாறாக, உண்மையிலேயே நாம் (எல்லாவற்றையும்) முற்றிலும் இழந்து விட்டோம் என்று அவர்கள் கூறினர். 
அவர்களுள் சிறந்தவர், நீங்கள் ஏன் இறைவனின் தூய்மையினை எடுத்துரைப்பதில்லை என்று நான் உங்களிடம் கூறவில்லையா? என்றார். 
நம் இறைவன் (எல்லாக் குறைபாடுகளையும் விட்டுத்) தூய்மையானவனாவான்; நிச்சயமாக நாம் அநீதியிழைப்பவர்களாக இருக்கின்றோம் என்று அவர்கள் கூறினர்.
பின்னர் அவர்கள் ஒருவரையொருவர் இகழ்ந்தவாறு, அவர்களுள் சிலர், மற்றுஞ்சிலரிடம் திரும்பினர். 
மேலும்: நமக்கு அழிவு தான்! நிச்சயமாக நாம் கிளர்ச்சியாளர்களாக இருந்தோம் என்று அவர்கள் கூறினர். 
(நாம் கழிவிரக்கம் கொண்டால்) நம் இறைவன் இதனை விடச் சிறந்த (தோட்டத்)தை நமக்குத் தந்து விடலாம்7. நிச்சயமாக நாம் நம் இறைவனிடம் பணிவுடன் மன்றாடுவோம். 
(இவ்வுலகத்) தண்டனை அவ்வாறானதேயாகும். மறுமையின் தண்டனையோ மிகப் பெரியதாகும். அவர்கள் அறிந்திருக்க வேண்டுமே! ரு1 
நிச்சயமாக, இறையச்சமுடையோருக்கு அவர்களின் இறைவனிடம் பேரின்பத் தோட்டங்கள் உள்ளன. 
குற்றவாளிகளை (நாம் நடத்துவதைப்) போன்று, (எமக்குக்) கட்டுப்பட்டு நடப்பவர்களை நாம் நடத்துவோமா? 
உங்களுக்கு என்ன நேர்ந்து விட்டது? நீங்கள் எவ்வாறு தீர்ப்பளிக்கின்றீர்கள்! 
உங்களுக்கு ஒரு வேதம் இருக்கிறதா? அதில் நீங்கள் (இதனை) படிக்கிறீர்களா? 
அதாவது நீங்கள் விரும்புவதெல்லாம் கிடைக்கும் என அதில் இருக்கிறதா? 
அல்லது நீங்கள் உத்தரவிடுவதெல்லாம் நிச்சயமாக உங்களுக்குக் கிடைக்குமென்று, மறுமை நாள் வரை எம்மீது கடமையான ஏதேனும் உடன்படிக்கையை நீங்கள் பெற்றுள்ளீர்களா?
அவர்களுள் அதற்குப் பொறுப்பாளர் யார் என்று நீர் அவர்களிடம் கேட்பீராக. 
அல்லது (இறைவனுக்கு) இணையானவர்கள் அவர்களுக்கு இருக்கின்றனரா? அவர்கள் உண்மையாளர்களாயின், அவர்களால் (இறைவனுக்கு) இணையாக்கப்பட்டவர்களை அவர்கள் கொண்டு வரட்டும். 
உண்மை வெளிப்படுத்தப்படும் நாளில், சிரம்பணிந்து வணங்குவதற்காக அவர்கள் அழைக்கப்படுவார்கள். ஆனால், அவர்கள் (அதற்கான) ஆற்றல் பெற்றிருக்க மாட்டார்கள். 
அவர்களின் கண்கள் கீழ்நோக்கியவாறு இருக்கும். அவர்களை இழிவு சூழ்ந்து கொண்டிருக்கும். அவர்கள் நலமாக இருந்த போது, சிரம்பணிந்து வணங்குவதற்காக உண்மையிலேயே அவர்கள் அழைக்கப்பட்டனர். (ஆனால் அவர்கள் அதற்குக் கீழ்ப்படியவில்லை). 
எனவே நீர் என்னையும், இவ்வசனத்தை பொய்யாக்குபவர்களையும் விட்டு விடுவீராக. நாம் அவர்களை, அவர்கள் அறியாத இடத்திலிருந்து படிப்படியாக (அழிவின் பக்கம்) இழுப்போம். 
நான் அவர்களுக்கு காலக்கெடு வழங்குகின்றேன். (ஏனென்றால்) என் திட்டம் மிக்க வலுவானது. 
நீர் அவர்களிடம் ஏதேனும் கூலி கேட்கின்றீரா? ஆகவே அவர்கள் கடன்சுமையினால் அழுத்தப்படுகின்றனரா? 
மறைவானதைப் பற்றிய ஞானம் அவர்களுக்கு இருக்கிறதா? அதனை அவர்கள் எழுதிக் கொண்டிருக்கின்றார்களா? 
எனவே நீர் உமது இறைவனின் கட்டளையி(னை நிறைவேற்றுவதி)ல் நிலைத்திருப்பீராக. மீன் (விழுங்கிய) மனிதரைப் போன்று நீர் ஆகி விடாதிருப்பீராக!8 அவர் (தம் இறைவனை) அழைத்த போது, அவர் ஆழ்ந்த கவலை கொண்டிருந்தார். 
அவரது இறைவனிடமிருந்து ஓர் அருள் அவரைச் சென்றடையாமல் இருந்திருப்பின், நிச்சயமாக அவர் திறந்த நிலப்பரப்பில் எறியப்பட்டிருப்பார். மேலும் அவர் (தம் மக்களால்) குற்றம் சாட்டப்பட்டிருப்பார்.
ஆனால் அவரது இறைவன் அவரைத் தேர்ந்தெடுத்து, நல்லடியார்களைச் சேர்ந்தவராக அவரை ஆக்கினான். 
நிராகரிப்பவர்கள், நினைவூட்டக் கூடியதை செவியேற்ற போது, (கோபம் நிறைந்த) தங்கள் பார்வைகளால் உம்மை (இறைவனால் உமக்கு வழங்கப்பட்ட பதவியிலிருந்து) விரட்டி விட இருந்தனர். மேலும் அவர்கள், நிச்சயமாக இவர் பைத்தியக்காரர் எனக் கூறுகின்றனர். 
ஆனால் (குர்ஆனாகிய) இது எல்லா உலகங்களுக்கும் நினைவூட்டக் கூடியதேயாகும்9.
அளவற்ற அருளாளனும், மேன்மேலும் கருணை காட்டுபவனுமாகிய அல்லாஹ்வின் பெயரால் (ஓதுகின்றேன்). 
நிச்சயம் நிகழக் கூடியது! 
நிச்சயம் நிகழக் கூடியது என்ன? (என்பது உங்களுக்குத் தெரியுமா?) 
மேலும் நிச்சயம் நிகழக் கூடியது என்னவென்று உமக்கு அறிவித்தது எது? 
ஸமூது (இனத்தினரு)ம், ஆது (இனத்தினரு)ம் தகர்த்து விடக்கூடிய பேராபத்தைப் பொய்ப்படுத்தினர். 
எனவே ஸமூது (இனத்தினர்) மிகக் கடுமையான ஒரு தண்டனையைக் கொண்டு அழிக்கப்பட்டனர். 
மேலும் ஆது (இனத்தினர்) தொடர்ந்து வீசிய கடுமையான புயற்காற்றைக் கொண்டு அழிக்கப்பட்டனர். 
அது அவர்களுக்கு எதிராகத் தொடர்ந்து ஏழு இரவுகளும், எட்டுப் பகல்களும் (வீசும்படிப்) பணிக்கப்பட்டது. எனவே அதில் அவர்கள், வீழ்ந்து கிடக்கும் பேரீச்ச மரங்களின் வெற்றுத் தண்டுகள் போன்று முற்றிலும் வீழ்த்தப்பட்டவர்களாக, நீர் அம்மக்களைக் காண்கிறீர். 
(செவியேற்பவரே!) அவர்களுள் எவராவது எஞ்சியிருப்பதை நீர் காண்கின்றீரா? 
ஃபிர்அவ்னும், அவனுக்கு முன்னிருந்தவர்களும், மேலும் கவிழ்க்கப்பட்ட நகரங்க(ளுக்குரிய லூத்துவின் சமுதாயத்தினர்க)ளும் பாவங்கள் செய்து வந்தனர்.
அவர்கள் தங்கள் இறைவனின் தூதருக்கு மாறு செய்தனர். எனவே அவன் அவர்களை, எப்பொழுதும் பெருகிக் கொண்டேயிருக்கும் தண்டனையைக் கொண்டு பிடித்தான். 
(நூஹ்வின் காலத்தில்) தண்ணீர் மேலே உயர்ந்த போது, நாம் உங்களைக் கப்பலில் ஏற்றினோம். 
இதனை நாம் உங்களுக்கு ஒரு நினைவூட்டுதலாக ஆக்கவும்1, ஞாபகத்தில் வைத்துக் கொள்ளும் காதுகள் இதனை ஞாபகத்தில் கொள்ளவுமே செய்தோம். 
எக்காளத்தில் (வேகமான) ஒரே ஒரு காற்று ஊதப்படும் போது2, 
மேலும் பூமியும், மலைகளும் புரட்டப்பட்டு, ஒரே ஒரு மோதலில் அவை தூள் தூளாக ஆக்கப்படும்3. 
அந்நாளில் (அந்தப் பெரும்) நிகழ்ச்சி நேரிடும்4. 
வானம் பிளந்து விடும்5. அந்நாளில் அது முற்றிலும் நைந்ததாகி விடும். 
வானவர்கள் அதன் விளிம்புகளில் (நின்று கொண்டு) இருப்பார்கள்6. அந்நாளில் உமது இறைவனது அரியணையை எட்டுபேர்7 சுமந்து கொண்டிருப்பார்கள். 
அந்நாளில் நீங்கள் (இறைவன் முன்) கொண்டு வரப்படுவீர்கள். உங்கள் இரகசியங்களுள் எதுவும் மறைந்ததாக இருக்காது8. 
பின்னர் எவரது வலக்கையில் அவருடைய (செயல்களின்) பதிவேடு கொடுக்கப்படுமோ அவர் (மற்றவர்களிடம்) கூறுவார். வாருங்கள்; என் பதிவேட்டைப் படித்துப் பாருங்கள்; 9
எனக்குரிய கேள்வி கணக்கை நான் சந்திப்பேன் என்று நிச்சயமாக நான் உறுதி கொண்டிருந்தேன்10. 
எனவே அவர் மிக இன்பமான வாழ்வை அனுபவிப்பார். 
உயர்வான தோட்டத்தில், 
அதன் பழக்குலைகள் (எளிதில் எட்டக்கூடியதாக) அருகில் இருக்கும். 
கடந்த நாட்களில், நீங்கள் செய்த (நற்) செயல்களின் விளைவாக மகிழ்ச்சியுடன் உண்ணுங்கள்; அருந்துங்கள் (என அவர்களிடம் கூறப்படும்). 
ஆனால் தனது (செயல்களின்) பதிவேடு தனது இடக்கையில் கொடுக்கப்படுபவன் கூறுவான்: அந்தோ! எனது பதிவேடு தரப்படாமல் இருந்திருக்க வேண்டுமே!  
மேலும் எனக்குரிய (கேள்வி) கணக்கு என்னவென்று நான் அறியாமல் இருந்திருக்க வேண்டுமே! 
அந்தோ! அ(ம் மரணமான)து என்னை முற்றிலும் அழித்திருக்க வேண்டுமே! 
என் செல்வம் (இன்று) எனக்கு எந்தப் பயனையும் அளிக்கவில்லை; 
எனது அதிகாரம் என்னை விட்டுச் சென்று விட்டது.
(அப்பொழுது இறைவன் வானவர்களிடம் கூறுவான்:) நீங்கள் அவனைப் பிடித்து, அவனுக்கு விலங்கிடுங்கள்; 
பின்னர் அவனை நரகத்தில் எறிந்து விடுங்கள். 
அடுத்து, எழுபது முழ நீளமுள்ள11 சங்கிலியால் அவனைக் கட்டுங்கள்: 
நிச்சயமாக அவன் மகத்துவமிக்க அல்லாஹ்விடம் நம்பிக்கை கொள்ளவில்லை. 
ஏழைகளுக்கு உணவளிக்க அவன் தூண்டவுமில்லை. 
எனவே இன்று அவனுக்கு இங்கு எந்த நண்பனும் இருக்கமாட்டான்12. 
கழிவுப்பொருள்களைத் தவிர அவனுக்கு வேறெந்த உணவும் இல்லை. 
குற்றவாளிகளே அதனை உண்பார்கள். ரு1 
எனவே நீங்கள் பார்ப்பதை நான் (என் கூற்றிற்குச்) சான்றாகக் காட்டுகிறேன். 
மேலும், நீங்கள் பார்க்காததும் (அதாவது உள், வெளி நிலைகளும் இதற்கு சான்றாகும்).
நிச்சயமாக (க் குர்ஆனாகிய) இது மதிப்பிற்குரிய ஒரு தூதரின் (மூலம் கொண்டு வரப்பட்ட ) வசனமாகும். 
இது ஒரு கவிஞரின் வசனமன்று; ஆனால் நீங்கள் அறவே நம்பிக்கை கொள்வதில்லை. 
இது குறி சொல்பவரின் வசனமும் அன்று, ஆனால் நீங்கள் அறவே புரிந்து கொள்வதில்லை. 
இது உலகங்களின் இறைவனிடமிருந்து இறக்கப்பட்டதாகும். 
அவர் எந்தச் சொல்லையேனும் பொய்யான வெளிப்பாடாக எம்மீது சுமத்தியிருந்தால்13, 
நிச்சயமாக நாம் அவரை எம் வலக்கையால் பிடித்திருப்போம். 
பின்னர் நிச்சயமாக நாம் அவருடைய கழுத்துப் பெருநரம்புக் குழாயைத் துண்டித்திருப்போம். 
உங்களுள் எவராலும் அவரை (எம்முடைய தண்டனையிலிருந்து) காப்பாற்ற இயலாது. 
நிச்சயமாக (க் குர்ஆனாகிய) இது, இறையச்சமுடையவர்களுக்கு நினைவூட்டுதலாகும். 
உங்களுள் (இதனை) பொய்ப்படுத்துபவர்களும் உள்ளனர் என்பதனை நிச்சயமாக நாம் அறிவோம்.
நிச்சயமாக, இது நிராகரிப்பவர்களை மலைக்கச் செய்யும் ஒன்றாகும்14. (என்பதையும் நாம் அறிவோம்). 
நிச்சயமாக இது உறுதியான உண்மையாகும். 
எனவே நீர் மகத்தான உம் இறைவனது  பெயரைக் கொண்டு அவனது தூய்மையினை எடுத்துரைப்பீராக. ரு2
அளவற்ற அருளாளனும், மேன்மேலும் கருணைகாட்டுபவனுமாகிய அல்லாஹ்வின் பெயரால் (ஓதுகின்றேன்).
(நிராகரிப்பவர்களுக்கு) நிகழவிருக்கின்ற தண்டனையைப் பற்றி விசாரிப்பவன் விசாரிக்கின்றான்.
நிராகரிப்பவர்களை அதிலிருந்து காப்பாற்றுபவன் எவனும் இல்லை. (எனவே அது குறித்து விசாரிப்பது பொருத்தமற்றதும், பயன்ற்றதுமாகும்).
என்றும் உயர்ந்த நிலையையுடைய அல்லாஹ்விடமிருந்து அது வரும்.
வானவர்களும், ஜிப்ரீலும் ஒரு நாளில் அவனிடம் உயர்கின்றனர். அ(ந்)த(நாளி)ன் அளவு ஐம்பது ஆயிரம் ஆண்டுகளாகும்1.
எனவே, நீர் மிகச்சிறந்த முறையில் பொறுமையை மேற்கொள்வீராக.
அவர்கள் அதனை மிகத் தொலைவிலானதாகக் காண்கின்றனர்.
ஆனால், நாம் அதனை மிக அருகிலானதாகக் காண்கின்றோம்.
வானம் உருகிய செம்பைப் போன்றதாகி விடும். (அந்) நாளில்;
மலைகள் (காற்றில் மிதந்து அலைபடும்) பஞ்சுத் துணுக்குகளைப் போன்று ஆகி விடும்2.
எந்த நண்பனும், எந்த நண்பனைப் பற்றியும் விசாரிக்க மாட்டான்.
(ஏனெனில்) அவர்கள் ஒருவருக்கொருவர் (அதாவது அவர்களின் நிலைகளை) காண்பிக்கப்படுவர். குற்றவாளி அந்நாளின் தண்டனைக்கு, தன் மகனைத் தனக்கீடாகக் கொடுக்க விரும்புவான்.
தன் மனைவியையும், தன் உடன்பிறப்பையும்,
தனக்கு அடைக்கலம் தந்த உறவினர்களையும்,
மேலும் பூமியிலுள்ள அனைத்தையும் கொடுத்தும் தன்னைக் காப்பாற்றலாம் (என ஏங்குவான்).
கவனமாகக் கேளுங்கள்! (அவ்வாறில்லை) நிச்சயமாக அது தீச்சுடராகும்.
(உடலின்) நுனிகள் வரையிலுமுள்ள தோலை உரித்து விடக்கூடியதாகும்.
புறமுதுகு காட்டி ஓடி விட முயல்பவனையும் அது அழைக்கும்;
(பொருளைப்) பதுக்கி, முடக்கி வைத்திருப்பவனையும் (அழைக்கும்).
நிச்சயமாக, மனிதன் பொறுமையற்றவனாகவும், கருமித்தனமுள்ளவனாகவும் பிறந்துள்ளான்.
அவனுக்கு ஏதேனும் தீங்கு ஏற்பட்டால் பதற்றமடைகின்றான்.
அவனுக்கு ஏதேனும் நன்மை கிடைத்தால், கருமித்தனமுள்ளவனாகி விடுகின்றான்.
தொழுகையை நிறைவேற்றுபவர்களைத் தவிர;
அவர்கள் தங்கள் தொழுகைகளில் எப்போதும் நிலைத்திருப்பார்கள்.
அவர்களின் செல்வங்களில் உறுதிப்படுத்தப்பட்ட ஒரு பங்கு உண்டு;
கேட்பவருக்கும், (கேட்காத) ஆதரவற்றவருக்கும்;
அவர்கள் தீர்ப்பு நாளை உண்மையானதென்று நம்புவார்கள்.
அவர்கள் தங்கள் இறைவனின் தண்டனைக்கு அஞ்சுபவர்களாயிருப்பார்கள்.
நிச்சயமாக, அவர்களது இறைவனின் தண்டனைக்கு எதிரில் எந்தத் தற்காப்புமில்லை.
மேலும் அவர்கள் தங்கள் மறைவானப் பகுதிகளைப் பாதுகாத்துக் கொள்வார்கள்.
தங்கள் மனைவியர்களிடமிருந்தும், தங்கள் வலக்கரம் சொந்தமாக்கிக் கொண்டதிலிருந்தும் தவிர; நிச்சயமாக அவர்களுக்கு எக் குற்றமுமில்லை.
ஆனால் இதற்கப்பால் செல்ல விரும்புபவர்கள் வரம்பு மீறுபவர்களேயாவர்.
அவர்கள் தங்களிடம் (நம்பி) ஒப்படைக்கப்பட்ட பொருட்களையும், தங்கள் உடன்படிக்கைகளையும் குறித்து விழிப்புடன் இருப்பார்கள்.
அவர்கள் தங்கள் சாட்சியங்களில் (நேர்மையாளராக) நிலைத்திருப்பார்கள்.
அவர்கள் தங்கள் தொழுகைகளை நிறைவேற்றுவதில் கண்டிப்புடன் இருப்பவருமாவர்.
இத்தகையவர்களே (தகுந்த) கண்ணியத்துடன் தோட்டங்களில் இருப்பார்கள். ரு1
நிராகரிப்பவர்களுக்கு என்ன நேர்ந்து விட்டது? அவர் கோபத்தால் தலை தூக்கியவர்களாக உம்மிடம் விரைகின்றனர்.
வலப்பக்கத்திலிருந்தும், இடப்பக்கத்திலிருந்தும் பல பிரிவுகளாக (வருகின்றனர்).
அவர்களுள் ஒவ்வொருவனும் பேரின்பத் தோட்டத்திற்குள் செலுத்தப்படலாமென்று எதிர்பார்க்கின்றானா?
அது ஒருபோதும் நடக்காது! அவர்கள் அறியும் ஒன்றிலிருந்து நாம் அவர்களைப் படைத்துள்ளோம்.
கிழக்குகள், மேற்குகள் ஆகியவற்றின் இறைவன் மேல் நான் ஆணையி(ட்)டு(கூறு)கிறேன். நிச்சயமாக, நாம் ஆற்றல் பெற்றவராவோம்.
அவர்களின் இடத்தில் அவர்களை விடச் சிறந்த (மற்ற) வர்களை நாம் கொண்டு வருவதற்கு (ஆற்றல் பெற்றுள்ளோம்). மேலும் நாம் தோற்கடிக்கப்படுபவர்கள் அல்ல.
எனவே, அவர்களுக்கு வாக்களிக்கப்பட்ட அவர்களது நாளை அவர்கள் சந்திக்கும் வரை அவர்கள் வீண் பேச்சிலும், விளையாட்டிலும் மூழ்கி இருக்குமாறு நீர் அவர்களைத் தனியே விட்டு விடுவீராக.
அந்நாளில் அவர்கள் ஓர் இலக்கை நோக்கி ஓடுபவர்கள் போன்று, தங்கள் கல்லறைகளிலிருந்து விரைவாக வெளியேறுவார்கள்3.
அவர்களின் கண்கள் (வெட்கத்தால்) கீழ் நோக்கியவாறு இருக்கும். அவர்களை இழிவு சூழ்ந்து கொண்டிருக்கும். இதுவே அவர்களுக்கு வாக்களிக்கப்பட்ட நாளாகும். ரு2
அளவற்ற அருளாளனும், மேன்மேலும் கருணைகாட்டுபவனுமாகிய அல்லாஹ்வின் பெயரால் (ஓதுகின்றேன்).
உமது சமுதாயத்தினரிடம் வேதனையளிக்கக் கூடிய தண்டனை வருவதற்கு முன்னர், நீர் அவர்களை எச்சரிப்பீராக என்று கூறி நாம் நூஹை அவரது சமுதாயத்தினரிடம் அனுப்பினோம்.
அவர் கூறினார்: என் சமுதாயத்தினரே! நிச்சயமாக நான் மிகத்தெளிவான எச்சரிக்கையாளனாக உங்களிடம் வந்துள்ளேன்.
அதாவது நீங்கள் அல்லாஹ்வை மட்டும் வணங்க வேண்டும், அவனுக்கு அஞ்சி,எனக்குக் கட்டுப்பட்டு நடக்க வேண்டும் (என்று நான் உங்களிடம் கூறுகின்றேன்.)
உங்கள் பாவங்களை அவன் உங்களுக்கு மன்னிப்பான். மேலும் ஒரு குறிப்பிட்ட காலம் வரை உங்களுக்குக் காலக்கெடு வழங்குவான்; நீங்கள் அறிந்திருப்பின்,நிச்சயமாக அல்லாஹ்வால் குறிப்பிட்ட காலம் வந்து விடும் போது அது பிற்படுத்தப்படவே மாட்டாது.
(பின்னர்) அவர் கூறினார்: என் இறைவா ! நான் என் சமுதாயத்தினரை இரவு, பகலாக அழைத்தேன்.
ஆனால் எனது அழைப்பு, அவர்களை மேலும் அதிகமாக (என்னை விட்டு) ஓடவே செய்துள்ளது.
நீ அவர்களை மன்னிப்பதற்காக நான் அவர்களை அழைத்த போதெல்லாம்,அவர்கள் தங்கள் விரல்களைத் தங்கள் காதுகளில் புகுத்தி, தங்கள் ஆடைகளால் தங்களை மறைத்துக் கொண்டு1, (தங்கள் பாவச்செயல்களில்) பிடிவாதங் கொண்டு மிக வன்மையாகப் பெருமை பாராட்டினார்கள்.
(இதற்குப்) பின்னர் நான் அவர்களை வெளிப்படையாக அழைத்தேன்.
இதற்குப் பிறகு நான் அவர்களுக்குப் பகிரங்கமான அறிக்கையினை வெளியிட்டேன்; இரகசியமாகவும் அவர்களிடம் பேசினேன்.
மேலும் நான் அவர்களிடம் கூறினேன்: நீங்கள் உங்கள் இறைவனிடம் மன்னிப்புக் கோருங்கள். அவன் மிக அதிகமாக மன்னிப்பவனாவான்.
(நீங்கள் மன்னிப்புக் கோரினால்) அவன் உங்களுக்காக மிக அதிகமாக மழையை இறக்குவான்.
மேலும் செல்வங்களையும், குழந்தைகளையும் கொண்டு அவன் உங்களுக்கு உதவி செய்வான்; உங்களுக்காகத் தோட்டங்களை முளைக்கச் செய்து, உங்களுக்காக ஆறுகளையும் ஓடச் செய்வான்.
நீங்கள் அல்லாஹ்வுக்கு உண்மையான மதிப்பு ஏன் வழங்குவதில்லை?
அவன் உங்களைப் பல நிலைகளில் படைத்துள்ளான்.
அவன் ஏழு வானங்களையும் எவ்வாறு ஒன்றுக்கொன்று ஒத்து இருக்கும் முறையில் படைத்துள்ளான் என்பதனை நீர் காணவில்லையா?
அவன் சந்திரனை அவற்றில் ஒளியாக அமைத்து, சூரியனை ஒரு விளக்காகவும் ஆக்கியுள்ளான்2.
அல்லாஹ் உங்களைப் பூமியிலிருந்து நல்ல வளர்ச்சியாக வளரச் செய்துள்ளான்.
பின்னர் அவன் உங்களை அதிலேயே திரும்பி விடச் செய்வான். பின்னர் உங்களை (அதிலிருந்தே) அவன் வெளியே கொண்டு வருவான்.
பூமியை அல்லாஹ் உங்களுக்காக மிகப் பரந்ததாக ஆக்கியுள்ளான்.
அதில் திறந்த வழியில் நீங்கள் செல்வதற்காகவே(அவ்வாறு ஆக்கினான்). ரு1
நூஹ் கூறினார்: என் இறைவா! அவர்கள் எனக்கு மாறு செய்தனர். மேலும் எவனது செல்வமும் சந்ததிகளும், அவனது அழிவையே அதிகரித்துள்ளதோ அவனைப் பின்பற்றியுள்ளனர்.
மேலும் (எனக்கெதிராக) அவர்கள் மாபெரும் திட்டம் தீட்டியுள்ளனர்.
அவர்கள் (ஒருவருக்கொருவர்) நீங்கள் உங்கள் கடவுள்களை விட்டு விடாதீர்கள்; (உங்கள் கடவுள்களாகிய) வத்தையோ, ஸுவாவையோ, யகூஸையோ, யவூகையோ,நஸ்ரையோ விட்டு விடாதீர்கள் என்று கூறுகின்றனர்3.
அவர்கள் அதிகமானவர்களை வழி தவறச் செய்து விட்டனர். எனவே, நீ, அநீதியிழைப்பவர்களுக்கு வழிகேட்டையே அதிகரிப்பாயாக.
அவர்கள் தங்கள் பாவங்களின் காரணமாக மூழ்கடிக்கப்பட்டனர். மேலும் நெருப்பில் புகுத்தப்பட்டனர். அல்லாஹ்வுக்கு எதிராகத் தங்களுக்கு உதவி செய்பவர்கள் எவரையும் அவர்கள் காணவில்லை.
மேலும் நூஹ் கூறினார்: என் இறைவா! பூமியில் நிராகரிப்பவர்களின் எந்த வீட்டையும் நீ விட்டு வைக்காதிருப்பாயாக4.
ஏனென்றால், நீ அவர்களை விட்டு வைத்தால், உனது மற்ற அடியார்களையும் அவர்கள் வழிதவறச் செய்து விடுவார்கள். மேலும் அவர்கள் நிராகரிக்கும் பாவியைத் தான் பெற்றெடுப்பார்கள்5.
என் இறைவா! என்னையும், என் பெற்றோரையும், என் வீட்டில்6 நம்பிக்கை கொண்டவராக நுழைபவரையும், நம்பிக்கை கொண்ட ஆண்களையும், நம்பிக்கை கொண்ட பெண்களையும் மன்னிப்பாயாக; அநீதியிழைப்பவர்களுக்கு அழிவையே அதிகரிப்பாயாக. ரு2
அளவற்ற அருளாளனும், மேன்மேலும் கருணைகாட்டுபவனுமாகிய அல்லாஹ்வின் பெயரால் (ஓதுகின்றேன்).
நீர் கூறுவீராக! ஜின்களுள் ஒரு குழுவினர் (உம்மிடமிருந்து குர்ஆனைக்) கவனமாகக் கேட்டனர் என்று இறையறிவிப்பின் வாயிலாக எனக்கு அறிவிக்கப்பட்டுள்ளது1;அவர்கள் கூறினர்: நிச்சயமாக நாங்கள் வியப்பிற்குரிய ஒரு குர்ஆனைச் செவியேற்றோம்.
அது நேர்வழியின்பால் வழி நடத்துகிறது; எனவே நாங்கள் அதன் மீது நம்பிக்கை கொண்டுள்ளோம். இனிமேல் நாங்கள் எங்கள் இறைவனுக்கு எவரையும் இணையாக ஆக்க மாட்டோம்.
உண்மையிலேயே எங்கள் இறைவனின் மகிமை மிகவும் உயர்ந்ததாகும். அவன் தனக்காக மனைவியையோ, மகனையோ எடுத்துக் கொள்ளவில்லை2.
மேலும் உண்மையிலேயே நம்மில் அறிவற்றவர்கள் அல்லாஹ்வைக் குறித்து தகாத,மாபெரும் பொய்களைக் கூறி வருகின்றனர்.
மேலும், மனிதர்களும், ஜின்களும் அல்லாஹ்வைக் குறித்து அறவே பொய்யுரைக்க மாட்டார்கள் என்று நாம் எண்ணிக் கொண்டிருந்தோம்.
மேலும் உண்மையிலேயே பொதுமக்களுள் சில மக்கள் ஜின்களுள் சில மக்களிடம் பாதுகாப்புக் கோரிக் கொண்டிருந்தனர்; (இவ்வாறு செய்த) அவர்கள் இவர்களுக்கு,இவர்களின் தற்பெருமையினை மேலும் அதிகமாக்கி விட்டனர்.
மேலும் அல்லாஹ் ஒருபோதும் எவரையும் (நபியாக) அனுப்ப மாட்டான் என்று நீங்கள் நம்புவது போல அவர்களும் நம்பி வந்தனர்3.
மேலும் நாங்கள் வானத்தைத் தொட்டோம்4. ஆனால் அது வலிமை வாய்ந்த காவலர்களாலும், கொழுந்து விட்டெரியும் நட்சத்திரங்களாலும் நிரப்பப்பட்டிருப்பதை நாங்கள் கண்டோம்.
நாங்கள் செவியேற்பதற்காக அதன் இருப்பிடங்களுள் சிலவற்றில் அமர்ந்திருந்தோம். ஆனால் இப்பொழுது எவர் செவியேற்கின்றாரோ அவர்,கொழுந்து விட்டெரியும் ஒரு நட்சத்திரம், தன்னைத் தாக்குவதற்கான பதுங்குமிடத்தில் காத்திருப்பதைக் காண்கின்றார்5.
பூமியிலுள்ளவர்களுக்கு ஏதேனும் தீங்கு நாடப்பட்டுள்ளதா அல்லது அவர்களின் இறைவன் அவர்களை நேரா(னவர்களா)க ஆக்க திட்டமிட்டுள்ளானா என்பதை நாம் அறியமாட்டோம்.
நம்முள் சிலர் நல்லவர்களாகவும், மற்றுஞ்சிலர் அதற்கு மாற்றமானவர்களாகவும் உள்ளனர். நாம் மாறுபட்ட பல வழிகளைப் பின்பற்றினோம்.
பூமியில் அல்லாஹ்வின் திட்டத்தினை நம்மால் முறியடிக்கவும் இயலாது. ஓடிச் சென்று அவனிடமிருந்து தப்பித்துக் கொள்ளவும் இயலாது என்பதை நாம் அறிவோம்.
நேர்வழியி(ற்கான அழைப்பி)னை நாங்கள் செவியேற்ற போது, அதில் நம்பிக்கை கொண்டோம். தமது இறைவனிடம் நம்பிக்கை கொள்பவர், எந்த இழப்பிற்கும் எந்த அநீதிக்கும் அஞ்சுவதில்லை.
நம்முள் சிலர் (இறைவனுக்குக்) கட்டுப்பட்டு நடப்பவர்களாகவும், மற்றுஞ்சிலர் அநீதியிழைப்பவர்களாகவும் உள்ளனர். (இறைவனுக்குக்) கட்டுப்பட்டு நடப்பவர்களே நேர்வழி தேடுபவர்களாவர்.
மேலும் அநீதியிழைப்பவர்களோ நரகத்தின் எரிபொருள்களாவர்.
அவர்கள் (நேரான) வழியில் நிலைத்திருந்தால், நிச்சயமாக நாம் தண்ணீரை அவர்களுக்கு அருந்துவதற்காக தாராளமாக வழங்கியிருப்போம்.
அதன்மூலம் நாம் அவர்களைச் சோதிப்பதற்காகவே (அவ்வாறு செய்வோம்.) எவன் தன் இறைவனை நினைப்பதைப் புறக்கணிக்கின்றானோ அவனை, அடக்கி விடக்கூடிய கடினமான தண்டனையில் அவன் தள்ளுவான்.
வணங்குமிடங்கள் (எல்லாம்) அல்லாஹ்விற்கே உரியவையாகும். எனவே நீங்கள் அல்லாஹ்வையன்றி வேறெவரையும் அழைக்காதீர்கள்.
அல்லாஹ்வின் அடியார் (ஆகிய முஹம்மத் நபி) அவனை வேண்டிக் கொண்டு நிற்கும் போது, அநேகமாக அவர்கள் அவரைத் திணறடிக்கும் வகையில் அவர் மேல் விழுகின்றனர். ரு1
நீர் கூறுவீராக: நான் எனது இறைவனிடம் மட்டுமே வேண்டுகின்றேன். அவனுக்கு எவரையும் நான் இணையாக ஆக்குவதில்லை.
உங்களுக்குத் தீங்கோ, நன்மையோ செய்ய எனக்கு வலிமையில்லை என்றும் கூறுவீராக.
(மேலும்) நீர் கூறுவீராக: நிச்சயமாக, அல்லாஹ்வுக்கெதிராக என்னை எவராலும் காப்பாற்ற இயலாது. நிச்சயமாக அவனையன்றி எந்தப் புகலிடத்தையும் நான் காணவும் இல்லை.
(எனது பொறுப்பு) அல்லாஹ்விடமிருந்து (வரும்) வெளிப்பாட்டையும், அவனது தூதுச்செய்திகளையும் எடுத்துரைப்பதேயாகும். அல்லாஹ்வுக்கும், அவனது தூதருக்கும் கீழ்ப்படியாதவர்களுக்காக நரக நெருப்பு உள்ளது. அவர்கள் அதில் நீண்ட நெடுங்காலம் இருப்பார்கள்.
ஆம்; அவர்களுக்கு வாக்களிக்கப்பட்ட (தண்டனையான) அதனை அவர்கள் காணும் போது உதவியாளர்களைப் பொருத்த வரை மிகவும் பலவீனமானவர் யார்? , மேலும் எண்ணிக்கையைப் பொருத்த வரை மிகக் குறைவானவர் யார் என்பதை அவர்கள் அறிந்து கொள்வர்6.
உங்களுக்கு வாக்களிக்கப்பட்ட நேரம் நெருங்கி விட்டதா அல்லது என் இறைவன் அதற்கு நீண்டதொரு காலக்கெடுவை நியமித்துள்ளானா என்பதை நான் அறியேன் என்று நீர் கூறுவீராக.
அவன் மறைவானதை அறிபவனாவான். மேலும் அவன் தனது மறைவான ஞானத்தை எவருக்கும் வெளிப்படுத்துவதில்லை.
அவன் தேர்ந்தெடுத்த தூதரைத் தவிர7; பின்னர் அவன் (பாதுகாப்பளிக்கும் வானவர்களின்) காவற்படை ஒன்றினை அவருக்கு முன்னாலும், அவருக்குப் பின்னாலும் செல்லுமாறு செய்கிறான்.
(இறைத்தூதர்களாகிய) அவர்கள், தங்கள் இறைவனின் தூதுச் செய்திகளை (மக்களுக்கு) த் தெரிவித்து விட்டனரா என்பதை அவன் அறிவதற்காக (அவ்வாறு செய்கின்றான்). அவர்களிடமுள்ளவற்றை (எல்லாம்) அவன் சூழ்ந்து கொண்டு,எல்லாவற்றையும் அவன் கணித்து வைத்துள்ளான். ரு2
அளவற்ற அருளாளனும், மேன்மேலும் கருணைகாட்டுபவனுமாகிய அல்லாஹ்வின் பெயரால் (ஓதுகின்றேன்).
(மாபெரும் பொறுப்பால்) போர்த்தப்பட்டவரே!
நீர் இரவில், ஒரு சிறுபகுதி நீங்கலாக (தொழுகையில்) நிற்பீராக.
அதில் பாதி(நேரம்) அல்லது அதில் சிறிது குறைத்துக் கொள்வீராக.
அல்லது அதில் சிறிது அதிகப்படுத்திக் கொள்வீராக. குர்ஆனைக் கவனத்துடன் மெதுவாக ஓதுவீராக1.
நிச்சயமாக நாம் மிகவும் அழுத்தமான சொல்லுடன் பொறுப்பை உம்மிடம் ஒப்படைக்கின்றோம்.
நிச்சயமாக, இரவில் எழுந்திருப்பது (மனயிச்சையை) அடக்குவதற்கு மிகவும் வலிமை வாய்ந்ததும், (பிரார்த்தனைக்குரிய) வார்த்தைகள் தொடர்பாக மிகவும் நற்பயனளிக்கக் கூடியதுமாகும்.
நிச்சயமாக, உமக்குப் பகல் பொழுதில் மிக அதிகமான பணிகள் உள்ளன2.
எனவே, நீர் உமது இறைவனின் பெயரை நினைவு கூர்ந்து, அவனிடமே முழுமையாக (உம்மைப்) பணிவுடன் ஒப்படைத்து விடுவீராக.
அவன் கிழக்கிற்கும், மேற்கிற்கும் இறைவன். அவனையன்றி வணக்கத்திற்குரியவர் எவரும் இல்லை. எனவே, நீர் அவனை(உமது) பாதுகாவலனாக ஆக்கிக் கொள்வீராக.
(உமது எதிரிகளாகிய) அவர்கள் கூறுவதையெல்லாம் நீர் பொறுத்துக் கொண்டு,கண்ணியமான முறையில் அவர்களை விட்டு விலகியிருப்பீராக.
சுகபோகத்தை பெற்றுள்ள, (உண்மையை ஏற்க) மறுப்பவர்களுடன் நீர் என்னைத் தனியாக விட்டு விட்டு, அவர்களுக்குச் சிறிது காலக்கெடு வழங்குவீராக.
நிச்சயமாக, எம்மிடம் (கனமான) விலங்குகளும், சுடர்விட்டெரியும் நெருப்பும் உள்ளன.
தொண்டையை அடைக்கக்கூடிய உணவும், வேதனையளிக்கக்கூடிய தண்டனையும் (உள்ளன).
(தண்டனை வரும்) அந்நாளில் பூமியும், மலைகளும் ஆட்டங்காணும். மேலும் மலைகள் நொறுங்கிய மணல் மேடுகள் போன்றாகிவிடும்.
நாம் ஃபிர்அவ்னிடம் ஒரு தூதரை அனுப்பியது போன்று, நிச்சயமாக நாம் உங்களுக்குச் சாட்சியாக இருக்கக் கூடிய ஒரு தூதரை உங்களிடம் அனுப்பியுள்ளோம்.
ஆனால், ஃபிர்அவ்ன் அத்தூதருக்கு மாறு செய்தான். எனவே நாம் அவனை ஒரு பயங்கரமான தண்டனையைக் கொண்டு பிடித்தோம்.
எனவே, நீங்கள் நிராகரித்தீர்களென்றால், குழந்தைகளை முதுமையடையச் செய்யக் கூடிய ஒரு நாளிற்கெதிராக நீங்கள் உங்களை எவ்வாறு காப்பாற்றிக் கொள்வீர்கள்?
அந்நாளில் வானம் ஒரு பக்கமாக வீழ்ந்து விடும். இது நிறைவேறக்கூடிய அவனது வாக்குறுதியாகும்.
நிச்சயமாக, இது நினைவூட்டக்கூடிய ஒன்றாகும். எனவே எவர் விரும்புவாரோ அவர் தமது இறைவனிடம் செல்லும் வழியைத் தேர்ந்தெடுத்துக் கொள்ளட்டும்.
நீர் இரவில் சற்றேறக்குறைய மூன்றில் இரண்டு பகுதி நேரமோ, (சில வேளைகளில்) அதில் ஒரு பாதி நேரமோ, மூன்றில் ஒரு பகுதி நேரமோ (தொழுது கொண்டு) நிற்பதை நிச்சயமாக உமது இறைவன் அறிகின்றான்; அவ்வாறே உம்முடனுள்ள ஒரு கூட்டத்தினரும், அல்லாஹ் இரவு, பகல் ஆகியவற்றின் அளவைத் தீர்மானிக்கின்றான். அத(ன் அளவி)னை உங்களால் கணிக்க இயலாது என்பதனை அவன் அறிகின்றான். எனவே அவன் உங்களுக்கு அருள் செய்துள்ளான். ஆகவே (உங்களுக்கு) எளிதாக இருக்கும் அளவிற்கு, நீங்கள் குர்ஆனை ஓதுங்கள். உங்களுள் சிலர் நோயாளிகளாகவும், மற்றுஞ்சிலர் அல்லாஹ்வின் அருளைத் தேடியவாறு பூமியில் பயணம் செய்பவர்களாகவும், இன்னுஞ்சிலர் அல்லாஹ்வின் வழியில் அறப்போர் செய்பவர்களாகவும் இருப்பார்கள் என்பதை அவன் அறிகின்றான். எனவே அதிலிருந்து (உங்களுக்கு) எளிதான அளவுக்கு ஓதுங்கள்; தொழுகையை நிறைவேற்றுங்கள்; ஸக்காத்துக் கொடுங்கள்; நீங்கள் அல்லாஹ்வுக்கு அழகிய கடனாகக் கடன் கொடுங்கள்; நீங்கள் உங்களுக்காக எந்த நன்மையினை முன்னால் அனுப்பினாலும், அதனை நீங்கள் அல்லாஹ்விடம் காண்பீர்கள். அது மிகச்சிறந்ததாகவும், மகத்தான வெகுமதியை அளிக்க வல்லதாகவும் இருக்கும். அல்லாஹ்விடம் பாவமன்னிப்புக் கோருங்கள். நிச்சயமாக அல்லாஹ் மிக்க மன்னிப்பவனும், மேன்மேலும் கருணை காட்டுபவனுமாவான். ரு2
அளவற்ற அருளாளனும், மேன்மேலும் கருணைகாட்டுபவனுமாகிய அல்லாஹ்வின் பெயரால் (ஓதுகின்றேன்).
மேலங்கி அணிந்திருப்பவரே!
எழுந்து, எச்சரிக்கை விடுப்பீராக.
மேலும் உமது இறைவனை மேன்மைப்படுத்துவீராக.
உம்மைச் சூழ்ந்திருப்பவர்களைத் தூய்மைப்படுத்துவீராக.
இறைவனுக்கு இணைவைத்தலை அழித்து விடுவீராக.
மிகுதியாக (திரும்பக்) கிடைக்குமென்ற எண்ணத்துடன், உதவி செய்யாதிருப்பீராக.
உமது இறைவனுக்காகப் பொறுமையை மேற்கொள்வீராக.
எக்காளத்தில் ஒலி எழுப்பப்படும் போது,
அந்த நாள் ஒரு கடினமான நாளாக இருக்கும்.
நிராகரிப்பவர்களுக்கு அது எளிதானதாக இருக்காது1.
என்னையும், நான் படைத்தவரையும் தனியாக விட்டு விடுவீராக.
நான் அவருக்கு மிகுதியான செல்வத்தைக் கொடுத்தேன்.
எப்பொழுதும் அவரைச் சுற்றியிருக்கும் ஆண் மக்களையும் (வழங்கினேன்).
நான் அவருக்குத் தேவையானவற்றைத் தாராளமாக வழங்கினேன்.
ஆயினும், நான் (அவருக்கு) மேலும் அதிகமாகக் கொடுக்க வேண்டுமென்று அவர் விரும்புகின்றார்.
கவனமாகக் கேளுங்கள்! அவர் எமது அடையாளங்களுக்குப் பகைவராக இருந்தார்.
எனவே வளர்ந்து கொண்டிருக்கும் ஒரு நெடுந் தண்டனையை விரைவில் நான் அவருக்குக் கொடுப்பேன்.
அவர் (நம் வசனங்களை) சிந்தித்தார். மேலும் கணித்தார்.
அவர் அழிவிற்குள்ளாக! அவர் எவ்வாறு (தவறாகக்) கணித்தார்!
மீண்டும் அவர் அழிவிற்குள்ளாக! அவர் எவ்வாறு (தவறாகக்) கணித்தார்!
பின்னர் அவர் சிந்தித்தார்.
பின்னர் அவர் முகம் சுளித்து, வெறுப்புடன் பார்த்தார்.
பின்னர் அவர் புறக்கணித்துப் பெருமையடித்தார்.
அடுத்து அவர் கூறினார்: இது மரபுரிமை வழியாக ஒப்புவிக்கப்பட்ட மந்திர வித்தையேயாகும்.
இது மனிதனுடைய சொல்லேயாகும்.
விரைவில் நான் அவரை "ஸகரில்" நுழையச் செய்வேன்.
ஸகர் என்றால் என்னவென்று நீர் அறிவீரா?
(நரகமாகிய) அது எதனையும் எஞ்சியிருக்கச் செய்வதுமில்லை; அது எதனையும் விட்டு வைப்பதுமில்லை.
அது தோலை எரித்து விடுகின்றது.
அதன்மீது பத்தொன்பது (வானவர்கள்) உள்ளனர்.
நாம் நரகத்தின் காவலர்களாக வானவர்களையே நியமித்துள்ளோம். இவர்களின் எண்ணிக்கையை நிராகரிப்பவர்களுக்கு ஒரு சோதனையாகவே நாம் ஏற்படுத்தியுள்ளோம். இதன்விளைவாக, வேதம் வழங்கப்பெற்றவர்கள் உறுதி கொள்வர்; நம்பிக்கை கொண்டவர்களின் நம்பிக்கை அதிகமாகும். வேதம் வழங்கப் பெற்றவர்களும், நம்பிக்கை கொண்டவர்களும் ஐயம் கொள்ள மாட்டார்கள். இதனைக் கூறுவதனால் அல்லாஹ் கருதுவது என்னவென்று தங்கள் உள்ளங்களில் நோய் உள்ளவர்களும், நிராகரிப்பவர்களும் கூறுவர். இவ்வாறாக அல்லாஹ், தான் விரும்புபவரை வழி தவறியவர் என்று தீர்மானிக்கின்றான்; தான் விரும்புபவருக்கு நேர்வழி காட்டுகின்றான். உமது இறைவனின் படைகளை அவனையன்றி வேறெவரும் அறிவதில்லை. இது மனிதனுக்கு நினைவூட்டக்கூடியதேயாகும்!
கவனமாகக் கேளுங்கள்! சந்திரன் மேல் ஆணையாக,
இரவு பின்வாங்கும் போது, அதன் மேல் ஆணையாக,
விடியற்காலை ஒளி வீசும் போது, அதன் மேலும் ஆணையாக.
நிச்சயமாக அது மாபெரும் பேராபத்துகளுள் ஒன்றும்,
மனிதனுக்கு எச்சரிக்கை விடுக்கக்கூடியதுமாகும்.
உங்களுள் (நன்மையில்) முன்னேற அல்லது பின்வாங்க விரும்புவோருக்கு,
ஒவ்வோர் ஆன்மாவும் தான் சம்பாதித்திருப்பதற்காக அடகு வைக்கப்பட்டதாகும்.
வலப்பக்கத்தவர்களைத் தவிர.
இவர்கள் சுவர்க்கங்களில் இருப்பார்கள். அவர்கள் விசாரிப்பார்கள்.
குற்றவாளிகளிடம்:
உங்களை நரகத்திற்குக் கொண்டு வந்திருப்பது எது?
அவர்கள் கூறுவர்: நாங்கள் தொழுகைகளை நிறைவேற்றுபவர்களாக இருக்கவில்லை.
நாங்கள் ஏழைகளுக்கு உணவளிக்கவில்லை.
வீண் பேச்சில் ஈடுபட்டிருந்தவர்களுடன் நாங்களும் வீண் பேச்சில் ஈடுபட்டிருந்தோம்.
தீர்ப்பு நாளை நாங்கள் மறுத்துக் கொண்டிருந்தோம்.
மரணம் எங்களைப் பற்றிக் கொள்ளும் வரை.
எனவே பரிந்துரை செய்பவர்களின் பரிந்துரை அவர்களுங்குப் பயனளிக்காது.
அறிவுரையைப் புறக்கணிக்கின்ற அவர்களுக்கு என்ன நேர்ந்து விட்டது!
அவர்கள் கழுதைகளைப் போன்றவராவர்
சிங்கத்தைக் கண்டு அஞ்சி ஓடுகின்ற
உண்மையிலேயே அவர்களுள் ஒவ்வொருவனும் தன்னிடம் திறந்த நூல்கள் கொடுக்கப்பட வேண்டுமென்று விரும்புகின்றான்.
அது ஒருபோதும் நடக்காது. உண்மையிலேயே அவர்கள் மறுமைக்கு அஞ்சுவதில்லை.
கவனமாகக் கேளுங்கள்! நிச்சயமாக இது ஓர் அறிவுரையாகும்.
எனவே விரும்புபவர் இதனை நினைவில் கொள்ளட்டும்.
அல்லாஹ் (அவ்வாறு) விரும்பினாலன்றி அவர்கள் நினைவில் கொள்ள மாட்டார்கள். அஞ்சத் தகுந்தவனும், மன்னிக்கக் கூடியவனும் அவனேயாகும். ரு2
அளவற்ற அருளாளனும், மேன்மேலும் கருணைகாட்டுபவனுமாகிய அல்லாஹ்வின் பெயரால் (ஓதுகின்றேன்).
(அவர்கள் நினைப்பது போல்) அல்ல. நான் உயிர் பெற்றெழும் (மறுமை)  நாளைச் சான்றாகக் காட்டுகிறேன்.
சுயமாகப் பெறப்படுகின்ற திறமையை நான் சான்றாகக் காட்டுகிறேன்.
மனிதன் நினைக்கின்றானா நாம் அவனது எலும்புகளை ஒன்று சேர்க்க மாட்டோம் என்று?
ஆம்! அவனுடைய ஒவ்வொரு விரல் நுனிகளையும் மீண்டும் அமைப்பதற்கு நாம் வலிமை பெற்றுள்ளோம்.
ஆனால் மனிதன் தீமையைப் பற்றி முற்றிலும் தெரிந்திருந்தும், அதனைப் பின்பற்றிச் செல்லவே விரும்புகின்றான்.
எழுப்பப்படும் நாள் எப்போது வரும் என்று அவன் கேட்கின்றான்.
கண்(பார்வை) கூசும் போது,
சந்திரனுக்கு கிரகணம் ஏற்பட்டு,
சூரியனும், சந்திரனும் ஒன்று சேர்க்கப்படும் போதும்1,
எங்கு தப்பியோடுவது என்று அந்நாளில் மனிதன் கூறுவான்.
கவனமாகக் கேளுங்கள்! (இன்று தண்டனையிலிருந்து தப்புவதற்கு) எந்தப் புகலிடமும் இல்லை!
அந்நாளில் உமது இறைவனிடமே தங்குமிடமுள்ளது.
மனிதன் முன்னால் அனுப்பியதையும், பின்னால் விட்டுச் சென்றதையும் பற்றி அந்நாளில் அவனுக்குத் தெரிவிக்கப்படும்2.
உண்மையிலேயே மனிதன், தன்னைப் பற்றி நன்கு தெரிந்தவனாக இருக்கின்றான்;
அவன் தனது சாக்குப்போக்குகளை எடுத்துரைத்தாலும் சரியே.
இ(க்குர்ஆனான)து விரைவில் இறங்க நீர் இத்துடன் நாவை அசைக்க வேண்டாம்3.
நிச்சயமாக இதனைத் தொகுப்பதும், இதனை ஓதிக் காட்டுவதும் எமது பொறுப்பாகும்.
எனவே நாம் இதனை ஓதி விட்டால், நீரும் இதனைப் பின் தொடர்ந்து ஓதுவீராக.
பின்னர் அதனை விளக்கிக் கூறுவதும் எமது பொறுப்பேயாகும்.
கவனமாகக் கேளுங்கள்! நீங்கள் நிலைத்திராததை விரும்புகின்றீர்கள்.
மறுமையைப் புறக்கணித்து விடுகிறீர்கள்.
அந்நாளில் சில முகங்கள் ஒளிமிகுந்தவையாக இருக்கும்.
(அவை ஆர்வத்துடன்) தங்கள் இறைவனை நோக்கிப் பார்த்தவாறிருக்கும்.
மேலும் சில முகங்கள் அந்நாளில் (துக்கத்தால்) வாடியவையாக இருக்கும்.
ஏனென்றால், முதுகை முறித்து விடும் பெருந்துன்பம் தமக்கு நேரிடவிருக்கிறது என்று அவை நினைக்கும்.
கவனமாகக் கேளுங்கள்! (மரணமடையவிருக்கும் ஒருவனுடைய உயிர்) தொண்டையை வந்தடையும் போதும்,
(அவனைக் காப்பாற்ற) மந்திரிப்பவன் எவன் என்று கூறப்படும் போதும்,
இதுவே பிரிந்து செல்லும் நேரம் என்று அவன் உறுதி கொள்ளும் போதும்,
(மரண வேதனையில்) காலோடு கால் உராயும் போதும்,
அந்நாளில் உமது இறைவனிடமே கொண்டு செல்லப்படும். ரு1
ஏனென்றால் அவன் (உண்மையை) ஒப்புக் கொள்ளவுமில்லை; தொழுகைகளை நிறைவேற்றவுமில்லை.
மாறாக, அவன் (உண்மையை) ஏற்க மறுத்தும், புறக்கணித்தும் விட்டான்.
பின்னர், அவன் கர்வம் கொண்டு பெருமையாகத் தன் குடும்பத்தினரிடம் சென்றான்.
உனக்கு அழிவு தான்! மீண்டும் அழிவு தான்!
மீண்டும் உனக்கு அழிவு தான்! மீண்டும் அழிவு தான்!
(அவன் படைக்கப்பட்டவாறு) தன்னிச்சையாக விட்டு விடப்படுவான் என்று மனிதன் நினைக்கின்றானா?
(கர்ப்பத்தில்) செலுத்தப்பட்ட திரவத்தின் ஒரு துளியாக அவன் இருந்ததில்லையா?
பின்னர் அவன் ஓர் பற்றிப்பிடிக்கும் இரத்தக் கட்டியாக ஆனான். இதன் பிறகு அல்லாஹ் (அவனுக்கு) உருவம் கொடுத்து, (அவனை) முழுமையாக ஆக்கினான்.
பின்னர் அவன், அவனிடமிருந்து ஆண், பெண் இணையை உண்டு பண்ணினான்.
இத்தகைய ஒரு (இறை)வன், மரணமடைந்தவர்களை உயிர் பெற்றெழச் செய்வதற்கு ஆற்றல் பெற்றவன் இல்லையா? ரு2
அளவற்ற அருளாளனும், மேன்மேலும் கருணைகாட்டுபவனுமாகிய அல்லாஹ்வின் பெயரால் (ஓதுகின்றேன்).
பேசப்படத்தக்க ஒரு பொருளாக மனிதன் இல்லாதிருந்த ஒரு காலக்கட்டம் அவனுக்கு வந்ததில்லையா?
நாம் மனிதனைச் சோதிப்பதற்காக (ப் பல்வேறு ஆற்றல்களின்) கலவையான ஒரு விந்துத் துளியிலிருந்து அவனைப் படைத்தோம். நாம் அவனை நன்கு கேட்கின்றவனாகவும், பார்க்கின்றவனாகவும் மாற்றினோம்.
நாம் அவனுக்கு வழியைக் காட்டியுள்ளோம். அவன் நன்றி செலுத்துபவனாகவோ அல்லது நன்றி கொன்றவனாகவோ இருக்கட்டும்.
நிச்சயமாக, நாம் நிராகரிப்பாளர்களுக்காக (இரும்புச்) சங்கிலிகளையும், கழுத்து விலங்குகளையும், சுடர் விட்டெரியும் நெருப்பையும் ஆயத்தப்படுத்தி வைத்துள்ளோம்.
ஆனால் சீரிய பண்புள்ளவர்கள் கற்பூரத்தால் பக்குவப்பட்ட கிண்ணத்திலிருந்து அருந்துவர்.
அ(ந்தக் கற்பூரமான)து ஒரு நீரூற்றாகும்1. அதிலிருந்து அல்லாஹ்வின் அடியார்கள் அருந்துகின்றனர். அவர்கள் அதனை மிக வேகமாகப் பாயச் செய்கின்றனர்.
அவர்கள் தங்கள் நேர்த்திக் கடன்களை நிறைவேற்றுகின்றனர். மேலும் அவர்கள் தீமை மிகவும் பரவியிருக்கும் ஒரு நாளிற்கு அஞ்சுகின்றனர்.
அவர்கள் அ(ந்த இறை)வன் மீது கொண்ட அன்பின் காரணமாக ஏழை, அனாதை,கைதி ஆகியவர்களுக்கு உணவளிக்கின்றனர்.
அல்லாஹ்வின் விருப்பத்திற்காகவே நாங்கள் உங்களுக்கு உணவளிக்கின்றோம்;உங்களிடமிருந்து எந்தக் கூலியையோ, (நீங்கள்) நன்றி செலுத்துவதையோ நாங்கள் விரும்புவதில்லை (என்றும்,)
நிச்சயமாக, நாங்கள் எங்கள் இறைவனிடமிருந்து கோபம் நிறைந்த, புருவத்தைச் சுளித்துக் கொண்டிருக்கும் ஒரு நாளிற்கு அஞ்சுகின்றோம் (என்றும் அவர்கள் கூறுகின்றனர்).
எனவே அல்லாஹ் அந்த நாளின் தீங்கிலிருந்து அவர்களைக் காப்பாற்றி,அவர்களுக்குப் புத்துணர்ச்சியையும், மகிழ்ச்சியையும் வழங்குவான்.
அவர்கள் (நன்மையில் நிலைத்து நின்று) பொறுமையை மேற்கொண்டதால்,  அவன் அவர்களுக்குத் தோட்டத்தையும், பட்டாடையையும் பரிசாக வழங்குவான்.
அவர்கள் அதிலுள்ள மஞ்சங்களில் தலையணைகளில் சாய்ந்து அமர்ந்திருப்பார்கள். அவர்கள் அதில் கடினமான வெப்பத்தையோ, கடினமான குளிரையோ காண மாட்டார்கள்.
அதன் நிழல்கள் அவர்களுக்கு மிக மிக நெருங்கியவையாக இருக்கும். அதன் பழக்குலைகள் எளிதில் எட்டக் கூடியவையாக கொண்டு வரப்படும்.
வெள்ளிப்பாத்திரங்களும், கண்ணாடிக் கோப்பைகளும் அவர்களிடம் மீண்டும்,மீண்டும் கொண்டு வரப்படும்.
கண்ணாடியைப் போன்றிருக்கும் அந்த வெள்ளிக் கோப்பைகளை அவர்கள் முழுத் திறமையினால் உருவாக்கினர்.
அவர்களுக்கு அதில் இஞ்சியினால் பதப்படுத்தப்பட்ட ஒரு கிண்ணம் அருந்துவதற்குக் கொடுக்கப்படும்.
அதில் ஸல்ஸபீல் என்னும் பெயர் பெற்ற ஒரு நீரூற்று இருக்கும்2. (அதனை நம்பிக்கையாளர்கள் அருந்துவார்கள்).
முதுமையடையாத இளைஞர்கள் அவர்களுக்குப் பணி செய்ய எப்பொழுதும் வந்து கொண்டிருப்பார்கள். நீர் அவர்களைக் காணும் போது அவர்கள் சிதறிய முத்துக்கள் என்று நீர் நினைப்பீர்.
மேலும் நீர் காணும் போது, ஒரு பேரின்பத்தையும், மகத்தான ஆட்சியையும் நீர் அங்குக் காண்பீர்.
அவர்கள் மீது பச்சை நிறமானதும், சித்திர வேலைப்பாடு செய்யப்பட்டதுமான அழகிய பட்டாடைகள் இருக்கும். அவர்களுக்கு வெள்ளிக் காப்புகள் அணிவிக்கப்படும். அவர்களின் இறைவன் அவர்களுக்குத் தூய பானத்தை அருந்தக் கொடுப்பான்.
இது உங்களுக்குரிய நற்பலனாகும். உங்கள் முயற்சிக்கு மதிப்பளிக்கப்பட்டுள்ளது. (என்று அவர்களிடம் கூறப்படும்). ரு1
நிச்சயமாக, நாமே இந்தக் குர்ஆனைச் சிறிது சிறிதாக உமக்கு இறக்கியுள்ளோம்.
எனவே நீர் உமது இறைவனின் தீர்ப்பிற்காகப் பொறுமையுடன் காத்திருப்பீராக;அவர்களுள் பாவியாகவோ, நன்றி கொன்றவனாகவோ இருக்கும் எவனுக்கும் நீர் இணங்கி விட வேண்டாம்.
நீர் உமது இறைவனின் பெயரைக் காலையிலும், மாலையிலும் நினைவு கூர்வீராக.
இரவு வேளையிலும் அவன் முன் சிரம் பணிந்து வணங்கி, இரவில் நீண்ட நேரம் வரை அவனது மகிமையை மிக அதிகமாகப் புகழ்வீராக.
நிச்சயமாக, இவர்கள் தற்போதைய வாழ்வை விரும்பி, தங்களுக்கு முன்னாலுள்ள கடினமான ஒரு நாளை புறக்கணித்து விடுகின்றனர்.
நாமே இவர்களைப் படைத்து, இவர்களின் உடலமைப்பை வலிமையுள்ளதாக ஆக்கியுள்ளோம். நாம் விரும்பினால், இவர்களுக்குப் பதிலாக இவர்களைப் போன்ற மற்றவர்களை எம்மால் கொண்டு வர முடியும்.
நிச்சயமாக, இது (நினைவூட்டக்கூடிய) ஒரு நற்போதனையாகும். எனவே,விரும்புபவர் தமது இறைவனிடம் செல்லும் ஒரு வழியைத் தேர்ந்தெடுத்துக் கொள்ளட்டும்.
ஆனால் அல்லாஹ் விரும்பினாலன்றி, உங்களால் உங்கள் விருப்பத்தைச் செயல்படுத்த முடியாது. நிச்சயமாக, அல்லாஹ் நன்கு அறிபவனும்,நுண்ணறிவுடையவனுமாவான்3.
தான் விரும்புபவரைத் தன் அருளில் நுழையுமாறு அவன் செய்கின்றான். அநீதியிழைப்பவர்களுக்கு வேதனையளிக்கக்கூடிய தண்டனையை அவன் ஆயத்தப்படுத்தி வைத்துள்ளான். ரு2
அளவற்ற அருளாளனும், மேன்மேலும் கருணைகாட்டுபவனுமாகிய அல்லாஹ்வின் பெயரால் (ஓதுகின்றேன்).
மென்மையாக செய்தி தெரிவிக்கும் தூதுவர்களை (நான்) சான்றாகக் காட்டுகிறேன்.
பின்னர் விரைவாகச் செல்பவர்களைச் சான்றாகக் காட்டுகிறேன்1.
(உண்மையை) மிகச்சிறந்த முறையில் பரப்புபவர்களையும்2,
தெளிவான வேறுபாட்டை எடுத்துக்காட்டுபவர்களையும்3,
அறிவுரையை (வெகுதூரம்) எடுத்துச் செல்பவர்களையும் சான்றாகக் காட்டுகிறேன்.
மன்னிப்பதற்காகவும், எச்சரிப்பதற்காகவும்,
நிச்சயமாக, உங்களிடம் வாக்களிக்கப்பட்டது நிறைவேறியே தீரும்.
நட்சத்திரங்கள் (தம்) ஒளியை இழந்து விடுமாறு செய்யப்படும் போதும்4,
வானம் பிளக்கப்படும் போதும்5,
மலைகள் பறந்து விடுமாறு செய்யப்படும் போதும்6,
எல்லாத் தூதர்களும் குறிப்பிட்ட நேரத்தில் தோற்றுவிக்கப்படும் போதும் 7,
(இந்த நிகழ்ச்சிகளுக்குரிய) நேரம் எந்த நாளிற்காகக் குறிப்பிடப்பட்டுள்ளது.
தீர்ப்பு நாளிற்காக.
தீர்ப்பு நாள் என்றால் என்னவென்று நீர் அறிவீரா?
அந்நாளில், (உண்மையைப்) பொய்யாக்குபவர்களுக்கு அழிவு தான்!
முற்காலச் சமுதாயத்தினர்களை நாம் அழிவிற்குள்ளாக்கவில்லையா?
அவர்களுக்குப் பின் தோன்றிய சமுதாயத்தினர் இப்பொழுது அவர்களைப் பின்தொடருமாறு நாம் செய்வோம்8.
குற்றவாளிகளுடன் நாம் இவ்வாறே நடந்து கொள்கிறோம்9.
அந்நாளில், (உண்மையைப்) பொய்யாக்குபவர்களுக்கு அழிவுதான்!
நாம் உங்களை ஓர் அற்பமான திரவத்திலிருந்து படைக்கவில்லையா?
பின்னர் நாம் அதனைப் பாதுகாப்பான ஓரிடத்தில் வைக்கவில்லையா?
அறியப்படும் ஒரு காலக்கட்டம் வரை;
இவ்வாறாக, நாம் ஒரு கால அளவை ஏற்படுத்தியுள்ளோம். நாம் மிகச்சிறந்த முறையில் கால அளவை ஏற்படுத்துபவர்களாவோம்.
அந்நாளில், (உண்மையைப்) பொய்யாக்குபவர்களுக்கு அழிவுதான்!
நாம் பூமியை திரட்டி வைத்துக் கொள்ளக் கூடியதாக ஆக்கவில்லையா?10
உயிருள்ளவர்களையும், மரணமடைந்தவர்களையும்.
நாம் அதில் உயரமான மலைகளை அமைத்து, அருந்துவதற்கு இனிமையான நீரை உங்களுக்கு வழங்கினோம்11.
அந்நாளில், (உண்மையைப்) பொய்யாக்குபவர்களுக்கு அழிவுதான்!
நீங்கள் பொய்ப்படுத்தியதை நோக்கி இப்பொழுது செல்லுங்கள்; (என்று நாம் அவர்களிடம் கூறுவோம்).
(அதாவது) மூன்று பகுதிகளைக் கொண்ட நிழலை நோக்கிச் செல்லுங்கள்12.
அது நிழலைத் தரக்கூடியதும் அல்ல; தீச்சுடரிலிருந்து பாதுகாப்பும் தருவதில்லை.
அது (மிகப்பெரிய) கோட்டைகளைப் போன்ற தீப்பொறிகளை எறிகின்றது.
அது மஞ்சள் நிற ஒட்டகங்களைப் போன்றதாக இருக்கும்.
அந்நாளில், (உண்மையைப் ) பொய்யாக்குபவர்களுக்கு அழிவுதான்!
இது அவர்களால் பேச இயலாத நாளாகும்.
அவர்கள் சாக்குப்போக்குக் கூறுவதற்கும் அனுமதிக்கப்பட மாட்டார்கள்13.
அந்நாளில், (உண்மையைப்) பொய்யாக்குபவர்களுக்கு அழிவுதான்!
இது தீர்ப்பு (கூறப்படும்) நாளாகும்; நாம் உங்களையும், முற்காலத்து எல்லா(ச் சமுதாயத்தின) ரையும் ஒன்று திரட்டுவோம்.
இப்பொழுது உங்களிடம் ஏதேனும் திட்டம் இருந்தால் அதனை எனக்கு எதிராகப் பயன்படுத்துங்கள்.
அந்நாளில், (உண்மையைப்) பொய்யாக்குபவர்களுக்கு அழிவுதான்! ரு1
நிச்சயமாக, இறையச்சமுடையவர்கள் நிழல்களுக்கும், நீரூற்றுகளுக்கும், (இடையே இருப்பார்கள்.)
அவர்களுக்கு விருப்பமான பழங்களுக்கும் இடையேயும் இருப்பார்கள்.
நீங்கள் செய்த செயல்களுக்குக் கூலியாக இன்பத்துடன் உண்ணுங்கள்;அருந்துங்கள் (என்று அவர்களிடம் கூறப்படும்).
நிச்சயமாக, நாம் நன்மை செய்பவர்களுக்கு இவ்வாறே நற்பலனளிக்கின்றோம்.
அந்நாளில், (உண்மையைப்) பொய்யாக்குபவர்களுக்கு அழிவுதான்!
உண்ணுங்கள்; (இவ்வுலக வாழ்வின்) சிறிது சுகத்தை அனுபவியுங்கள்; நிச்சயமாக,நீங்கள் குற்றவாளிகளாவீர்கள் (என்று நாம் அவர்களிடம் கூறுவோம்).
அந்நாளில், (உண்மையைப்) பொய்யாக்குபவர்களுக்கு அழிவுதான்!
குனிந்து வணங்குங்கள் என்று அவர்களிடம் கூறப்பட்டால், அவர்கள் குனிந்து வணங்குவதில்லை.
அந்நாளில், (உண்மையைப்) பொய்யாக்குபவர்களுக்கு அழிவுதான்!
எனவே, அவர்கள் இதற்குப் பின்னர் எந்த வார்த்தையில் நம்பிக்கை கொள்வார்கள்?ரு2
அளவற்ற அருளாளனும் மேன்மேலும் கருணை காட்டுபவனுமாகிய அல்லாஹ்வின் பெயரால் (ஓதுகின்றேன்).
இவர்கள் எதைப்பற்றி ஒருவரையொருவர் கேள்வி கேட்கின்றனர்?.
மகத்தான ஒரு நிகழ்ச்சியின் செய்தியைப் பற்றி(யா?).
அதைப்பற்றி அவர்கள் கருத்து வேற்றுமை கொண்டிருக்கின்றனர்.
ஆம் (உண்மை அவர்களின் கொள்கைகளுக்கு மாற்றமானதாகும்.) விரைவில் அவர்கள் அறிந்து கொள்வர்.
ஆம் மீண்டும் (நாம் கூறுகிறோம் உண்மை அவர்களின் கொள்கைகளுக்கு மாற்றமானது தான்.) விரைவில் அவர்கள் அறிந்து கொள்வர்.
நாம் பூமியைப் படுக்கையாக ஆக்கவில்லையா?
மலைகளை முலைகளாகவும்  ஆக்கவில்லையா?
மேலும் நாம் உங்களை இணைகளாகப் படைத்துள்ளோம்.
மேலும் உங்கள் தூக்கத்தை நாம் ஓய்விற்குரியதாக ஆக்கியுள்ளோம்.
மேலும் இரவை நாம் ஒரு போர்வையாக ஆக்கியுள்ளோம்.
மேலும் பகலை நாம் வாழ்வி(ன் செயல்பாட்டி)ற்குரியதாக ஆக்கியுள்ளோம்.
மேலும் வலிமை வாய்ந்த (வானங்கள்) ஏழை உங்களுக்கு மேல் நாம் அமைத்தோம்.
மேலும் நாம் சூரியனை ஒளிமயமான ஒரு விளக்காக ஆக்கியுள்ளோம்.
கொட்டும் மேகங்களிலிருந்து மிகுதியாக பொழிந்து கொண்டிருக்கும் தண்ணீரை நாம் இறக்குகின்றோம்.
அதனைக் கொண்டு தானியத்தையும், தாவர வகையையும்,வெளிப்படுத்துவதற்காக
செழித்தோங்கி வளரும் தோட்டங்களையும் நாம் (அதனை இறக்குகின்றோம்). 
நிச்சயமாக தீர்ப்பு நாளிற்கு குறிப்பிட்ட ஒரு நேரம் உண்டு.
அந்நாளில் எக்காளம் ஊதப்படும்.  அப்போது நீங்கள் திரள் திரளாக வருவீர்கள்.
வானம் திறக்கப்பட்டு (எல்லாம்) கதவுகளாக ஆகிவிடும்.
மலைகள் அகற்றப்பட்டு அவை கானல் நீர் (போன்று) ஆகிவிடும்.
நிச்சயமாக நரகம் (அவர்களைத்) தாக்க பதுங்கியிருக்கிறது.
அது கட்டுப்பட்டு நடக்காதவர்களுக்குத் தங்குமிடமாகும்.
அவர்கள் அதில் பல வருடங்கள் தங்கியிருப்பார்கள்.
கொதிநிலை சூட்டையும், கடுங்குளிச்சியையும் அன்றி
அவர்கள் அதில் எந்த குளிர்ச்சியையோ நீரையோ சுவைக்கமாட்டார்கள்.
(இதுவே அவர்களுக்கான) பொருத்தமான கூலி. (ஆகும்).
நிச்சயமாக அவர்கள் எந்த கேள்வி கணக்கையும் பற்றி பயந்ததில்லை.
மேலும் எம் அடையாளங்களை வன்மையாக பொய்யாக்கினர்.
நாம் எல்லாவற்றையும் ஒரு நூலில் (முழுமையாகப்) பதிவு செய்து வைத்துள்ளோம்.
எனவே நீங்கள் (தண்டனையைச்) சுவையுங்கள்; நாம் உங்களுக்குத் தண்டனையைத் தவிர வேறெதனையும் அதிகமாக்கமாட்டோம். ரு1
நிச்சயமாய இறையச்சமுடையவர்களுக்கு வெற்றி (விதிக்கப்பட்டு) உள்ளது.
(அதாவது சுவர் எழுப்பி அடைக்கப்பட்ட) தோட்டங்களும் திராட்சை(க்கொடி) களும்.
ஒத்த வயதுடைய வாலிபப் பெண்களும்.
வழிந்தோடும் கோப்பைகளும் (அவர்களுக்கு உண்டு).
மேலும், அவர்கள் அதில் வீண் பேச்சையோ பொய்யையோ கேட்க மாட்டார்கள்.
(இது) கணக்கிற்கேற்ற பரிசாக உம்முடைய இறைவனிடமிருந்து கிடைக்கும் நற்பலன் (ஆகும்).
வானங்கள், பூமி, அவ்விரண்டிற்குமிடையிலுள்ளவை ஆகியவற்றிற்கெல்லாம் இறைவன், அளவற்ற அருளாளன்.  (அவனது அனுமதியின்றி) அவனிடம் பேசுவதற்கான ஆற்றல் அவர்களுக்கு இல்லை.
அந்நாளில் முழுமை பெற்ற ஆவியும், வானவர்களும் அணி வகுத்து நிற்பார்கள்.  அளவற்ற அருளாளனாகிய (இறை)வன் எவருக்கு அனுமதியளிக்கின்றானோ,மேலும் எவர் சரியானதை மட்டும் பேசுவாரோ அவரைத் தவிர, மற்றவர்கள் பேசமாட்டார்கள்.
அது உண்மைக்குரிய நாளாகும்.  எனவே விரும்புபவர், தமது இறைவனிடம் புகலிடம் தேடிக்கொள்ளட்டும்.
நிச்சயமாக நாம் உங்களை நெருங்கியிருக்கும் தண்டனையைப் பற்றி எச்சரித்துள்ளோம்.  அந்நாளில் மனிதன். தனது கைகள் முன்னால் அனுப்பியுள்ளதைக் காண்பான்.  அந்தோ! நான் வெறும் மண்ணாக இருந்திருக்க வேண்டாமா? என்று நிராகரிப்பவன் கூறுவான். ரு2
அளவற்ற அருளாளனும் மேன்மேலும் கருணை காட்டுபவனுமாகிய அல்லாஹ்வின் பெயரால் (ஓதுகின்றேன்).
(மக்களை உண்மையான நம்பிக்கையின் பால்) சுறுசுறுப்பாக ஈர்ப்பவர்கள் மேல் ஆணையாக.  (அதாவது அவர்களை சான்றாகக் காட்டுகிறேன்).
மேலும் (தங்கள்) முடிச்சுகளை உறுதியாகக் கட்டுபவர்கள் மேல் ஆணையாக.
வேகமாக ஊர்ந்து செல்பவர்கள் மேல் ஆணையாக.
பின்னர் அவர்கள் மிக அதிகமாக (முன்னேற்றம் பெற்று) மற்றவர்களை முந்துகின்றனர்.
பின்னர் அவர்கள் (தங்களிடம் ஒப்படைக்கப்பட்ட) விவகாரங்களை நிருவகிக்கின்றனர்.
நடுங்கக்கூடிய (பூமியான)து நடுங்கும் நாளில் (அது நேரிடும்).
இரண்டாவது (நடுக்கம்) ஒன்று அதனைப் பின்பற்றும்.
அந்நாளில் (சிலருடைய) உள்ளங்கள் நடுங்கிக் கொண்டிருக்கும்.
அவர்களின் கண்கள் கீழ் நோக்கியவாறு இருக்கும்.
அவர்கள் கூறுவர் (உண்மையிலேயே) நாங்கள் எங்களுடைய பழைய நிலைக்கு கொண்டு வரப்படுவோம்.
என்ன? நாங்கள் அழுகிப்போன எலும்புகளாக ஆகிவிட்டாலுமா?
அவ்வாறாயின், நிச்சயமாக அது ஒரு பெரும் இழப்பிற்குரிய திரும்புதலேயாகும் என்று அவர்கள் கூறினார்கள்.
அது ஒரே ஓர் அதட்டல் தான்.
எனவே அவர்கள் (எல்லாரும் போர்க்) களத்திற்கு வருவார்கள்.
முஸாவின் செய்தி உமக்கு கிடைத்ததா?
புனிதப் பள்ளத்தாக்காகிய துவாவில் அவரது இறைவன் அவரை அழைத்துக் கூறிய போது;
(அதாவது) நீர் ஃபிர்அவ்னிடம் செல்வீராக:  ஏனென்றால், அவன் வரம்பு மீறிவிட்டான்.
நீர் (அவனிடம்) கூறுவீராக: நீ தூய்மையடைய விரும்புகின்றாயா?
நீ (இறைவனுக்கு) அஞ்சி நடப்பதற்காக நான் உனக்கு உன் இறைவன்பால் வழி காட்டுவேன்.
எனவே, அவர் அவனுக்கு ஒரு பெரும் அடையாளத்தைக் காட்டினார்.
ஆனால். அவன் (அதனைப்) பொய்ப்படுத்தி, மாறு செய்தான்.
பின்னர் அவன் (முஸாவுக்கெதிராகப்) பெரும் சூழ்ச்சி செய்பவனால் (அவரைப்) புறக்கணித்து விட்டான்.
மேலும் அவன் (அவையினரை) ஒன்று திரட்டி (பொதுமக்களுக்கு) அறிவிப்பு கொடுத்தான்.
நான் உங்களுடைய மேலான இறைவனாவேன் என்று அவன் கூறினான்.
எனவே அல்லாஹ் அவனை மறுஉலக, மற்றும் இவ்வுலகத் தண்டனைக்காகப் பிடித்து விட்டான்.
நிச்சயமாக இதில், (தமது இறைவனுக்கு) அஞ்சுபவருக்கு ஒரு படிப்பினை உள்ளது.ரு1
படைப்பதற்கு மிகக் கடினமானது நீங்களா? அல்லது அவன் படைத்துள்ள வானமா?
அவன் அதன் உயரத்தை உயர்த்தி, அதனை முழுமைப்படுத்தினான்.
அவன் அதன் இரவை இருளாக்கி, அதன் முற்பகல் நேரத்தை (ஒளிமயமாக்கி) வெளிப்படுத்தினான்.
அத்துடன் பூமியை அவன் விரிவுபடுத்தினான்.
அவன் அதிலிருந்து அதன் நீரையும், அதன் புல்வெளியையும் வெளிப்படுத்தினான்.
மலைகளை அவன் உறுதியானதாக ஆக்கினான்.
(இவையெல்லாம்) உங்களுக்கும், உங்கள் கால்நடைகளுக்கும் பயனளிப்பதாகும்.
ஆனால் மாபெரும் பேராபத்து வரும்போது,
மனிதன் எதற்காகப் பெரும் முயற்சி செய்தானோ அதை(யெல்லாம்) அவன் அந்நாளில் நினைத்துப் பார்ப்பான்.
பார்ப்பவனுக்கு நரகம் தெளிவாக வெளிப்படுத்தப்படும்.
எனவே எவன் வரம்பு மீறி.
இவ்வுலக வாழ்கைக்கு முதன்மையளிக்கின்றானோ,
நிச்சயமாக நரக நெருப்பே (அவனது) தங்குமிடமாகும்.
ஆனால். எவன் தனது இறைவனின் மகிமைக்கு அஞ்சி, தீய விருப்பங்களை விட்டுத் தன்னைத் தடுத்துக் கொண்டானோ,
நிச்சயமாக சொர்க்கமே (அவனுடைய) தங்குமிடமாகும்.
அவர்கள் உம்மிடம் அந்த நேரத்தைப் பற்றி, அது எப்பொழுது வரும் என்று கேட்கின்றனர்.
அத(ன் வருகையி)னைப் பற்றிய பேச்சுடன் உமக்கு என்ன தொடர்பு இருக்கிறது?
அதன் இறுதி(யான அறிவு) உமது இறைவனிடமுள்ளது.
நிச்சயமாக நீர் அதற்கு அஞ்சபவரை எச்சரிக்கக் கூடியவரேயாவீர்.
அவர்கள் அதனைக் காணும் நாளில், அவர்(இவ்வுலகில்) ஒரு மாலை நேரம் அல்லது அதன் காலை நேரம் மட்டுமேயன்றி தங்கியிருந்ததில்லை போன்று (அவர்கள் நிலை) இருக்கும். ரு2
அளவற்ற அருளாளனும் மேன்மேலும் கருணை காட்டுபவனுமாகிய அல்லாஹ்வின் பெயரால் (ஓதுகின்றேன்).
அவர் முகம் சுளித்து புறக்கணித்து விட்டார்.
அவரிடத்தில் ஒரு குருடர் வந்ததே, அதற்குக் காரணம்.
அவன் கட்டாயம் தூயவனாக ஆகி விடக் கூடும்.
அல்லது (படிப்பினைக்குரியவற்றை) அவன் நினைத்துப் பார்ப்பான்; அவ்வாறு நினைத்துப் பார்ப்பது அவனுக்குப் பயனளிக்கும் என்று உம்மை அறியச் செய்வது எது?   
எவன் (உண்மையை) அலட்சியம் செய்கின்றானோ, 
அவன் பால் நீர் நன்கு கவனம் செலுத்துகிறீர் (என்றிருக்க முடியுமா?)
அவன் தூய்மையடையவில்லையென்றால் அதற்கு நீர் பொறுப்பல்ல. (என்றிருக்கும் போது, உம்மால் அவ்வாறு எப்படிச் செய்ய முடியும்?)
ஆனால் எவர் உம்மிடம் விரைந்து வருகின்றாரோ,
மேலும் எவர் (இறைவனுக்கும்)அஞ்சுகிறாரோ,
அவரை நீர் கவனிக்கவில்லையாம்.ஒரு போதும் அவ்வாறன்று. (இக்குற்றச் சாட்டுகளெல்லாம் தவறானவையாகும்.) 
நிச்சயமாக (குர்ஆனாகிய)இது ஓர் அறிவுரையாகும்.
எனவே எவர் விரும்புவாரோ அவர் இதனை நினைவில் கொள்ளட்டும்.
(இந்தக் குர்ஆன்) கண்ணியதிற்கு(ம்)ரிய (நூல்களில் உள்ளது),
மேன்மைக்கும் தூய்மைக்கும் உரிய நூல்களில் உள்ளது.         
(எழுதுபவர் மற்றும் நெடுந்தொலைப்)பயணிகளில் கைகளில் உள்ளது. 
அது கண்ணிய மிகு, நன்மைமிக்கவர்களின் (கைகளில் உள்ளது)
மனிதனுக்கு அழிவே! அவன் எந்த அளவிற்கு நன்றி கொன்றவனாக இருக்கின்றான்!
அவன் (அதாவது இறைவன்) எந்தப் பொருளில் இருந்து அவனைப் படைக்கின்றான்?    
ஒரு விந்துத் துளியிலிருந்து! அவன் அவனை படைக்கின்றான். அவனு(டைய முன்னேற்றத்து)க்கு ஒரு மதிப்பீட்டை ஏற்படுத்துகின்றான்.
பின்னர் அவன் அவனுக்கு வழியை எளிதாக ஆக்குகின்றான்
பின்னர் அவன் அவனை மரணமடையச் செய்து, அவனை ஒரு கபரில் அடக்குகிறான்.
பின்னர் அவன் விரும்பும் போது அவனை மீண்டும் எழுப்புவான்.
ஒரு போதும் அவ்வாறன்று (அதாவது மறுமை வாழ்வு இல்லை என்று நீங்கள் நினைப்பது தவறு) அவனுக்கு (மனிதனுக்கு) இட்ட கட்டளையை இதுவரை அவன் நிறைவேற்றவில்லை.
எனவே, மனிதன் தனது உணவை பார்க்க வேண்டும்.
நாம் தண்ணீரை மிக அதிகமாக பொழிய செய்கின்றோம்.
பின்னர் நாம் பூமியை ஏற்ற முறையில் நன்றாக பிளக்கின்றோம்
பின்னர் நாம் அதில் தானியம் முளையச் செய்கின்றோம்.
திராட்சைப் பழங்களையும் காய்கறி வகைகளையும்;
ஆலிவ் மரத்தையும், பேரிச்ச மரத்தையும்;
(அதனுடன்) அடர்ந்த காடுகளையும்,
பழங்களையும், புற்பூண்டுகளையும் (முளையச் செய்கின்றோம்).
(இவையெல்லாம்) உங்களுக்கும் உங்கள் கால்நடைகளுக்கும் பயனளிப்பவையாகும்.
ஆனால் காதை செவிடாக்கும் பேரொலி  வரும் போது,
மனிதன் தன் சகோதரனை விட்டும், 
தன் தாய், தன் தந்தையை (விட்டும்),
தன் மனைவி, தன் ஆண் மக்கள் ஆகியவர்களை விட்டும் விரைவாக ஓடும் நாளில்.
அந் நாளில் அவர்களுள் ஒவ்வொருவருக்கும் (மற்றவரைப் பற்றி) அக்கரையற்றவனாய் இருக்குமளவுக்கு (தன்னைப்பற்றிய) கவலையிருக்கும்.
அந்நாளில் சில (ரது) முகங்கள் ஒளி மயமானவையாகும்.
சிரித்தவாறும், மகிழ்ச்சியடைந்த வாறும் இருக்கும்.
மேலும் அந்நாளில் சில(ரது) முகங்களில் தூசு படிந்திருக்கும்.
அவற்றை இருள் மூடிக்கொண்டிருக்கும்.
இவர்களே நிராகரிப்பவர்களும் தீயவர்களுமாவார்கள். ரு1
அளவற்ற அருளாளனும் மேன்மேலும் கருணை காட்டுபவனுமாகிய அல்லாஹ்வின் பெயரால் (ஓதுகின்றேன்).
சூரியன் மூடப்படும் பொழுது, 
நட்சத்திரங்கள் மங்கலானவையாகி விடும் போது,
மலைகள் அகற்றப்படும் பொழுது, 
பத்து மாதம் கருக் கொண்ட பெண் ஒட்டகங்கள் கைவிடப்படும் பொழுது, 
விலங்குகள் ஒன்று சேர்க்கப்படும் பொழுது, 
கடல்கள் (அல்லது ஆறுகள் ஒன்று மற்றொன்றில்) பாயச் செய்யப் படும் பொழுது,
(பல்வேறு இன) மக்கள் ஒன்று சேர்க்கபடும் பொழுது,
உயிருடன் புதைக்கப்படும் பெண் குழந்தை பற்றிக் கேள்வி கேட்கப்படும் பொழுது,
என்ன குற்றத்திற்காக அவள் கொல்லப்பட்டாள்? 
நூல்கள் விரிவாகப் பரப்பப்படும் பொழுது,
வானத்தின் தோல் உரிக்கப் படும் பொழுது,
நரகம் சுடர்விட்டெரியுமாறு செய்யப்படும் பொழுது,
சுவர்க்கம் நெருக்கமாக ஆக்கப்படும் பொழுது,
பின்னர் ஒவ்வோர் ஆன்மாவும் தான் கொண்டு வந்திருப்பதை அறிந்து கொள்ளும்.
(நீங்கள் நினைப்பது போன்று) அன்று. பின் வாங்குபவற்றையும் நான் சாட்சியாகக் கூறுகின்றேன்.
முன்னால் சென்று பின்னர் மறைந்து கொள்பவற்றையும் (நான் சாட்சியாகக் கூறுகின்றேன்).
முடிவடையப் போகும் இரவையும்
மூச்சு விடத் தொடங்கும் விடியற்காலையையும் (நான் சாட்சியாக்கிக் கூறுகின்றேன்:)
நிச்சயமாக (க் குர்ஆனாகிய) இது, மகிமைக்குரிய ஒரு தூதரின் வசனமாகும்.
அவர் வலிமையுடையவரும், அரியணைக்குரிய (இறை)வனிடத்தில் மாபெரும் பதவியைப் பெற்றவரும், 
கீழ்படிதலுக்கு உரியவரும் அவ்வாறே நம்பிக்கைக் குரியவருமாவார்.
உங்களுடைய தோழர் பைத்தியக்காரர் அல்லர்.
மேலும் நிச்சயமாக அவர் அவனைத் தெளிவான அடிவானத்தில் கண்டார்.
மறைவானதைப் பற்றி அறிவிப்பதில் அவர் கருமித்தனமுள்ளவர் அல்லர்.
இது விரட்டப்பட்ட ஷைத்தானின் வார்த்தையுமன்று.
எனவே, (இவ்வாறிருந்தும்) நீங்கள் எங்கே செல்கின்றீர்கள்?
இது உலகமனைத்திற்கும் நினைவூட்டக் கூடியதேயாகும்.
(குறிப்பாக) உங்களுள் நேரான வழியில் செல்ல விரும்புவோருக்காக.
அதே வேளையில் உலகங்களுக்கெல்லாம் இறைவனாகிய அல்லாஹ்வின் விருப்பத்திற்கேற்பவேயன்றி நீங்கள் அவனை விரும்புவதில்லை. ரு1
அளவற்ற அருளாளனும், மேன்மேலும் கருணைகாட்டுபவனுமாகிய அல்லாஹ்வின் பெயரால் (ஓதுகின்றேன்).
வானம் வெடித்து விடும் பொழுது1,
நட்சத்திரங்கள் சிதறி விடும் பொழுது2,
கடல்கள் பிளக்கச் செய்யப்(பட்டு ஒன்று சேர்க்கப்)படும் பொழுது3,
கல்லறைகள் திறந்து வைக்கப்படும் பொழுது4,
அப்போது (பெருங் குற்றவாளியான) ஆன்மா5, தான் முன்னால் அனுப்பியிருப்பதையும், பின்னால் விட்டுச் சென்றதையும் அறிந்து கொள்ளும்6.
மனிதனே, உன் கண்ணியத்திற்குரிய இறைவனைப் பற்றி உன்னை ஏமாற்றியது எது?
அ(ந்த இறை)வனே உன்னைப் படைத்தான். பின்னர் முழுமைப்படுத்தினான். பின்னர் தகுந்த ஆற்றலை வழங்கினான்.
அவன் விரும்பிய தோற்றத்தில் உன்னை வடிவமைக்கின்றான்.
(நீங்கள் நினைப்பது போன்று) அன்று, மாறாக (மறுமை நாளில்) தீர்ப்பு வழங்கப்படவிருப்பதை நீங்கள் நிராகரிக்கின்றீர்கள்.
நிச்சயமாக (இறைவன் புறமிருந்து) உங்கள் மீது கண்காணிப்பவர்கள் உள்ளனர்.
(அவர்கள்) கண்ணியத்திற்குரிய பதிவாளர்கள் (ஆவர்).
நீங்கள் செய்பவற்றை அவர்கள் அறிகின்றனர்.  
நிச்சயமாக நன்மையில் முன்னேறுபவர் (எப்போதும்) அருள்களில் இருப்பர்.
மேலும் நிச்சயமாகத் தீயவர்கள் நரகத்தில் இருப்பர்;
தீர்ப்பு (வழங்கப்படும்) நாளில் அவர்கள் அதில் நுழைவார்கள்;
அவர்களால் அதை விட்டுத் தப்பியோடவே இயலாது.
தீர்ப்பு நாள் என்றால் என்னவென்று உம்மை அறியச் செய்தது எது?
மீண்டும் (நாம் கூறுகின்றோம்) தீர்ப்பு நாள் என்றால் என்னவென்று உமக்கு அறிவித்தது எது?
அந்நாளில் எந்த உயிரும், மற்றெந்த உயிருக்கும் சிறிதளவாவது பயனளிக்க எந்த வலிமையையும் பெற்றிருக்காது. மேலும் அந்நாளில் கட்டளை அல்லாஹ்வுடையதாகவே இருக்கும்8. ரு1
அளவற்ற அருளாளனும், மேன்மேலும் கருணைகாட்டுபவனுமாகிய அல்லாஹ்வின் பெயரால் (ஓதுகின்றேன்).
குறைவாக அளந்து கொடுப்பவர்களுக்கு அழிவு தான்:
அவர்கள் மற்றவர்களிடமிருந்து அளந்து வாங்கும் போது, அதனை முழுமையாக வாங்குகின்றனர்:
ஆனால் அவர்கள் மற்றவர்களுக்கு அளந்து கொடுக்கும் போது அல்லது அவர்களுக்கு நிறுத்துக் கொடுக்கும் போது குறைவாகக் கொடுக்கின்றனர்.
அவர்கள் மீண்டும் (உயிர்ப்பித்து) எழுப்பப்படுவார்கள் என்பதை அத்தகையவர்கள் அறிவதில்லையா?
அந்த மகத்துவமிக்க நாளி(ன் தீர்ப்பி)ற்காக.
அந்நாளில் எல்லா மக்களும், எல்லா உலகங்களின் இறைவன் முன் நிற்பார்கள்.
(அவர்கள் நினைப்பது போன்று) அன்று. நிச்சயமாக தீயவர்களின் குறிப்பு ஸிஜ்ஜீனில்1 உள்ளது.
ஸிஜ்ஜீன் என்றால் என்னவென்று உம்மை அறியச் செய்தது எது?
(அது விரிவாகப்) பதிவு செய்யப்பட்ட ஒரு நூலாகும்.
பொய்ப்படுத்துபவர்களுக்கு அந்நாளில் அழிவுதான்;
தீர்ப்பு நாளைப் பொய்ப்படுத்தும் அவர்களுக்கு (அழிவுதான்).
வரம்பு மீறிய கொடும்பாவிகளைத் தவிர வேறெவரும் அதனை நிராகரிப்பதில்லை.
அத்தகையவர்கள் முன் எம் வசனங்கள் ஓதிக் காட்டப்படும் போது, இவை முன்னோர்களின் கட்டுக்கதைகளேயாகும் என்று கூறுகின்றனர்.
(அவ்வாறு) அன்று, மாறாக, அவர்கள் சம்பாதித்திருப்பது, அவர்களின் உள்ளங்களை துருப்பிடிக்கச் செய்து விட்டது. (அதனாலேயே அவ்வாறு கூறுகின்றனர்).
அது மட்டுமன்று. நிச்சயமாக அவர்கள் அந்நாளில் தங்கள் இறைவனை(ப் பார்ப்பதை) விட்டுத் தடை செய்யப்படுவார்கள்.
பின்னர் நிச்சயமாக அவர்கள் நரகத்தில் நுழைவார்கள்.
பிறகு (அவர்களிடம்) நீங்கள் பொய்ப்படுத்திக் கொண்டிருந்தது இது தான் என்று கூறப்படும்.
(நீங்கள் நினைப்பது போல்) அன்று. நிச்சயமாக நன்மை மிக்கோரின் குறிப்பு இல்லிய்யீனில்2 உள்ளது.
இல்லிய்யீன் என்றால் என்னவென்று உம்மை அறியச் செய்தது எது?
(அது விரிவாகப்) பதிவு செய்யப்பட்ட ஒரு நூலாகும்.
(இறைவனை) நெருங்கியவர்கள் அதனைப் பார்ப்பார்கள்.
நிச்சயமாக நன்மையில் முன்னேறியவர்கள் பேரின்பத்தில் இருப்பார்கள்.
அவர்கள் மஞ்சங்களில் அமர்ந்து (எல்லா நிலைமைகளையும்) பார்த்துக் கொண்டிருப்பார்கள்.
நீர் அவர்களின் முகங்களில் பேரின்பச் செழிப்பைக் காண்பீர்.
முத்திரையிடப்பட்ட தூய்மையான பானம் அவர்களுக்கு அருந்தக் கொடுக்கப்படும்.
அது கஸ்தூரியால் முத்திரையிடப்பட்டிருக்கும். ஆசை கொள்பவர் இதற்காக ஆசை கொள்ள வேண்டும்.
அது தஸ்னீமி்3 (நீரி) னால் பதப்படுத்தப்பட்டிருக்கும்;
அது ஒரு நீரூற்றாகும். (இறைவனுக்கு) நெருங்கியவர்கள் அதிலிருந்து அருந்துவர்.
நிச்சயமாகக் குற்றவாளிகளாக இருந்தவர்கள், நம்பிக்கை கொண்டிருந்தவர்களைப் பார்த்து (ஏளனமாக)ச் சிரித்துக் கொண்டிருந்தனர்.
அவர்கள், இவர்களைக் கடந்து சென்ற போது, அவர்கள் ஒருவருக்கொருவர் கண்ணால் சைகை செய்தனர்.
அவர்கள் தங்கள் குடும்பத்தினரிடம் திரும்பிச் சென்ற போது (நம்பிக்கை கொண்டவர்களுக்கு எதிராக) செய்திகளை இட்டுக்கட்டுபவர்களாகவே திரும்பிச் சென்றனர்.
அவர்கள் இவர்களைக் காணும் போது, நிச்சயமாக இவர்கள் முற்றிலும் வழி தவறியவர்களேயாவர் எனக் கூறுவர்.
ஆனால் அவர்கள் இவர்களுக்குப் பாதுகாவலர்களாக அனுப்பப்படவில்லை.
எனவே இன்று, நம்பிக்கை கொண்டவர்களே நிராகரிப்பவர்களைப் பார்த்துச் சிரிப்பார்கள்.
அவர்கள் மஞ்சங்களில் அமர்ந்து (எல்லா நிலைமைகளையும்) பார்த்துக் கொண்டிருப்பார்கள்.
நிராகரிப்பவர்களுக்கு, அவர்கள் செய்தவற்றிற்குத் தகுந்த பிரதிபலன் கொடுக்கப்பட்டு விட்டதா?(இல்லையா என்று அவர்கள் தங்களுக்குள் பேசிக் கொள்வர்). ரு1
அளவற்ற அருளாளனும், மேன்மேலும் கருணைகாட்டுபவனுமாகிய அல்லாஹ்வின் பெயரால் (ஓதுகின்றேன்).
வானம் பிளக்கப்படும் போது1.
தன்னுடைய இறைவனுக்கு (அது) செவி சாய்க்கும் போது2 இதுவே அதன் கடமையாகும்3.
மேலும் பூமி விரிக்கப்படும் போது4.
அது தன்னிடமுள்ளதையெல்லாம் எறிந்து விட்டு5 காலியாகி விடும் போது6.
மேலும் தனது இறைவனுக்குச் செவி சாய்க்கும் போது7, இதுவே (அதற்குக்) கடமையாகும்.
மனிதனே! நிச்சயமாக நீ உனது இறைவனை நோக்கிக் கடினமாக உழைத்ததன்8 பின்னர் அவனைச் சந்திப்பவனாக இருக்கின்றாய்.
பின்னர் தமது பதிவேடு தம் வலக்கையில் கொடுக்கப்படுபவரிடம்9
விரைவில் எளிதான கேள்வி, கணக்குக் கேட்கப்படும்10.
அவர் தமது குடும்பத்தினரிடம் மகிழ்ச்சியுடன் திரும்புவார்11.
எவருக்குத் தமது பதிவேடு அவருக்குப் பின்னாலிருந்து கொடுக்கப்படுகிறதோ
அவர்12, உடனே (தன் வாயாலேயே தமது) அழிவை அழைப்பார்13.
மேலும் சுடர் விட்டெரியும் நெருப்பில் நுழைவார்14.
(இதற்கு முன்னர்) அவர் தமது குடும்பத்தினருக்கிடையே பெரு மகிழ்ச்சியுடன் வாழ்ந்திருந்தார்15.
நிச்சயமாக அவர், தாம் ஒருபோதும் (இறைவனிடம்) திரும்பிச் செல்லப் போவது கிடையாது என்று நினைத்தார்.
ஆம்; நிச்சயமாக அவருடைய இறைவன் அவரை நன்கு பார்த்துக் கொண்டிருந்தான்.
(அவர்கள் நினைப்பது போல்) அன்று (என்பதற்கு), செவ்வானத்தைச் சான்றாகக் காட்டுகிறேன்16.
இரவையும், அது சூழ்ந்து கொள்பவற்றையும்.
சந்திரனையும் அது முழுமை பெறும் பொழுதையும்17 (சான்றாகக் காட்டுகிறேன்).
நிச்சயமாக நீங்கள் படிப்படியாக ஒரு நிலையிலிருந்து மற்றொரு நிலைக்குக் கடந்து செல்வீர்கள்.
எனவே அவர்கள் நம்பிக்கை கொள்ளாமலிருக்க அவர்களுக்கு என்ன நேர்ந்து விட்டது?
அவர்களுக்குக் குர்ஆன் ஓதிக் காட்டப்படும் போது, அவர்கள் சிரம் தாழ்த்தி வணங்குவதில்லை.
அதற்கு மாறாக, நிராகரிப்பவர்கள் (அதனைப்) பொய்ப்படுத்துகின்றனர்.
அவர்கள் (தங்கள் உள்ளங்களில்) மறைத்து வைத்திருப்பதை அல்லாஹ் நன்கு அறிகின்றான்.
எனவே நீர் அவர்களுக்கு வேதனையளிக்கக் கூடிய தண்டனையைப் பற்றிய செய்தியைக் கூறுவீராக.
ஆனால் நம்பிக்கை கொண்டு, நற்செயல்கள் செய்பவர்களுக்கு முடிவில்லாத வெகுமதி கிடைக்கும். ரு1
அளவற்ற அருளாளனும், மேன்மேலும் கருணைகாட்டுபவனுமாகிய அல்லாஹ்வின் பெயரால் (ஓதுகின்றேன்).
கிரக நிலைகள் கொண்ட வானத்தை நான் சான்றாகக் காட்டுகிறேன்1.
வாக்களிக்கப்பட்ட நாளையும்2,
சாட்சி கூறுபவரையும், சாட்சி கூறப்பட்டவரையும்3 (நான் சான்றாகக் காட்டுகிறேன்).
அகழ்களுக்குரியவர்கள் விபத்தில் அழிக்கப்பட்டனர்4.
(அதாவது) எரிபொருள் ஊட்டப்பட்டுள்ள நெருப்பிற்குரியவர்கள்5,
அவர்கள் அதன் அருகில் உட்கார்ந்திருந்த நேரத்தில்6,
அவர்கள் நம்பிக்கை கொண்டவர்களுக்குச் செய்ததற்கு அவர்களே சாட்சிகளாக இருந்தனர்7.
வல்லவனும், மிகுந்த புகழுக்குரியவனுமாகிய அல்லாஹ்விடம் அவர்கள் நம்பிக்கை கொண்ட ஒரே காரணத்திற்காகவே, அவர்களிடம் அவர்கள் வெறுப்புக் கொண்டனர்8.
வானங்கள், பூமி ஆகியவற்றின் ஆட்சி அவனுக்கே உரியதாகும். அல்லாஹ் எல்லாவற்றிற்கும் சாட்சியாவான்9.
நம்பிக்கை கொண்ட ஆண்களையும், நம்பிக்கை கொண்ட பெண்களையும் துன்புறுத்திப் பின்னர் கழிவிரக்கம் கொள்ளாதவர்களுக்கு, நிச்சயமாக நரகத் தண்டனையுமுண்டு; எரிக்கக் கூடிய தண்டனையும் அவர்களுக்கு உண்டு.
ஆனால் நம்பிக்கை கொண்டு, நற்செயல்கள் செய்பவர்களுக்கு நிச்சயமாக தோட்டங்கள் உண்டு; அவற்றிற்கிடையே ஆறுகள் ஓடும். இதுவே மாபெரும் வெற்றியாகும்.
நிச்சயமாக உமது இறைவனின் பிடி கடினமானதாகும்.
நிச்சயமாக (முதலில்) தோற்றுவிப்பவனும், திரும்பவும் செய்பவனும் அவனே!
மேலும் அவன் மிக்க மன்னிப்பவனும், மிக்க அன்பு காட்டுபவனுமாவான்.
மேலும் அவன் அரியணைக்குரியவனும், மிக்க மேன்மைக்குரியவனுமாவான்10.
தான் நினைப்பதைச் செய்பவன் ஆவான்.
படைகளின் செய்தி உம்மிடம் வரவில்லையா?
ஃபிர்அவ்ன், ஸமூது ஆகியவர்களது (படைகளின் செய்தி உம்மிடம் வரவில்லையா?)
உண்மையிலேயே நிராகரிப்பவர்கள் (உண்மையினைப்) பொய்ப்படுத்துவதிலேயே (பிடிவாதமாக) இருக்கின்றனர்.
ஆனால், அல்லாஹ் அவர்களை எல்லாப் பக்கங்களிலிருந்தும் சூழ்ந்து கொள்கிறான்.
(அது மட்டுமன்று) உண்மையிலேயே இது மிக்க மேன்மைக்குரிய(தும், எங்கும் எப்பொழுதும் ஓதப்படுவதுமாகிய) குர்ஆனாகும்.
எழுத்துக்கள் பொறிக்கப்பட்ட, நன்கு பாதுகாக்கப்பட்ட பலகையில் இது உள்ளது11. ரு1
அளவற்ற அருளாளனும், மேன்மேலும் கருணைகாட்டுபவனுமாகிய அல்லாஹ்வின் பெயரால் (ஓதுகின்றேன்).
வானத்தையும், இரவில் வருபவரையும் சான்றாகக் காட்டுகிறேன்.
இரவில் வருபவர் என்றால் என்னவென்று உம்மை அறியச் செய்தது எது?
அது ஊடுறுவிச் செல்லும் ஒளியைக் கொண்ட நட்சத்திரமாகும்.
தன்மீது பாதுகாவலர் நியமிக்கப்படாத எந்த உயிரும் இல்லை.
தான் எதிலிருந்து படைக்கப்பட்டுள்ளான் என்பதை மனிதன் (ஆழ்ந்து சிந்தித்துப்) பார்க்க வேண்டும்.
குதித்து வரும் திரவத்திலிருந்து அவன் படைக்கப்பட்டுள்ளான்.
அது இடுப்புகளுக்கும், மார்பெலும்புகளுக்குமிடையிலிருந்து வெளியாகின்றது.
நிச்சயமாக, (இறைவனாகிய) அவன், அவனை (வாழ்விற்கு)த் திரும்பச் செய்ய ஆற்றல் பெற்றவனாவான்.
அந்நாளில் இரகசியங்கள் வெளிப்படுத்தப்படும்.
பின்னர் அவனுக்கு எந்த வலிமையும் இருக்காது; மேலும் உதவி செய்பவர் எவரும் இருக்க மாட்டார்.
மீண்டும், மீண்டும் மழையைக் கொட்டுகின்ற மேகத்தைச் சான்றாகக் காட்டுகிறேன்.
(புற்பூண்டுகள் முளைக்க) வெடித்து விடுகின்ற பூமியையும் சான்றாகக் காட்டுகிறேன்.
நிச்சயமாக(க் குர்ஆனாகிய) இது முடிவான வசனமாகும்1.
நிச்சயமாக இது (பயனற்ற) வீண் பேச்சு அல்ல.
நிச்சயமாக அவர்கள் ஒரு (சதித்)திட்டம் தீட்டுகின்றனர்;
நானும் ஒரு திட்டம் தீட்டுகிறேன்.
எனவே நீர் நிராகரிப்பவர்களுக்குக் காலக்கெடு அளிப்பீராக2; ஆம்; சிறிது காலம்,அவர்களுக்குக் காலக்கெடு அளிப்பீராக. ரு1
அளவற்ற அருளாளனும், மேன்மேலும் கருணைகாட்டுபவனுமாகிய அல்லாஹ்வின் பெயரால் (ஓதுகின்றேன்).
மிக்க மேன்மைக்குரிய உமது இறைவனுடைய பெயரின் தூய்மையினை எடுத்துரைப்பீராக;
அவனே (மனிதனைப்) படைத்து, முழுமைப்படுத்தினான்1;
மேலும் அவன் (அவனுடைய ஆற்றல்களைக்) கணித்து, (அவற்றிற்கேற்ப அவனுக்கு) நேர்வழி காட்டுகின்றான்;
அவன் மேய்ச்சல் புல்லை வெளிப்படுத்துகின்றான்;
பின்னர் அவன் அதனைக் காய்ந்த, பயனற்ற குப்பையாக ஆக்குகின்றான்.
நாம் உமக்கு(க் குர்ஆனை) க் கற்பிப்போம்; நீர் (அதனை) மறக்க மாட்டீர்2,
அல்லாஹ் விரும்புகின்றவை நீங்கலாக3. நிச்சயமாக அவன் வெளிப்படையானதையும், மறைந்திருப்பதையும் அறிகின்றான்.
இலகுவானதை(யெல்லாம்) நாம் உமக்கு எளிதாக்கித் தந்திருக்கின்றோம்4.
எனவே நீர் நினைவூட்டிக் கொண்டேயிருப்பீராக5. நினைவூட்டிக் கொண்டிருப்பது நிச்சயமாகப் பயனளிக்கக் கூடியதாகும்.
இறைவனுக்கு அஞ்சுபவர் நிச்சயமாக அறிவுரையை ஏற்றுக் கொள்வார்.
ஆனால் பெரும் பேறிழந்தவன் இதிலிருந்து விலகிக் கொள்வான்6.
அவனே பெரும் நெருப்பில் நுழைபவனாவான்7.
பின்னர் அவன் அதில் சாகவுமாட்டான்; வாழவுமாட்டான்8.
தன்னைத் தூய்மைப்படுத்திக் கொள்பவன் நிச்சயமாக வெற்றி பெறுகின்றான்.
மேலும் அவன் தனது இறைவனின் பெயரை நினைவு கூர்ந்து, தொழுகைகளை நிறைவேற்றியும் வருகின்றான்.
ஆனால் நீங்கள் (மறுமையை விட) இவ்வுலக வாழ்க்கைக்கே முதன்மை கொடுக்கின்றீர்கள்;
அதே வேளையில் மறுமையோ மிகச்சிறந்ததும், என்றும் நிலையானதுமாகும்.
நிச்சயமாக இதுவே முன்னுள்ள வேத நூல்களில் (போதிக்கப்பட்டு) உள்ளது.
(அதாவது) இப்ராஹீம், மூஸா ஆகியவர்களின் வேத நூல்களில்9 (போதிக்கப்பட்டுள்ளது).
அளவற்ற அருளாளனும், மேன்மேலும் கருணைகாட்டுபவனுமாகிய அல்லாஹ்வின் பெயரால் (ஓதுகின்றேன்).
சூழ்ந்து கொள்ளக்கூடிய (பேராபத்)தைப் பற்றிய செய்தி உம்மிடம் வந்துள்ளதா?
அந்நாளில் சில முகங்கள் வருத்தத்தால் வாடியவையாக இருக்கும்1.
(அவர்கள்) கடினமாக வேலை செய்து, களைத்துச் சோர்வடைந்து கொண்டிருப்பர்.
(ஆனால் அவர்களின் முயற்சிக்கு எப்பயனும் கிடைக்காது) அவர்கள் சுடர் விட்டெரியும் நெருப்பில் நுழைவர்.
கொதிக்கும் நீரூற்றிலிருந்து அவர்கள் அருந்துமாறு கொடுக்கப்படும்.
கசப்பானதும், முட்கள் நிறைந்ததுமான உலர்ந்த புற்பூண்டைத் தவிர, வேறெந்த உணவும் அவர்களுக்குக் கிடைக்காது.
அது (அவர்களை) வளர்க்காது; பசியையும் தீர்க்காது.
அந்நாளில் சில முகங்கள் மிக்க மகிழ்ச்சியடைந்தவையாக இருக்கும்;
தங்களுடைய (சென்ற காலக்) கடினமான முயற்சியினால் மிகவும் திருப்தியடைந்திருப்பர்.
உயர்வான தோட்டத்தில் (தங்கி) இருப்பர்.
நீர் அதில் எந்த வீண் பேச்சையும் கேட்க மாட்டீர்.
அதில் ஓடிக் கொண்டிருக்கும் ஒரு நீரூற்று இருக்கும்.
அதில் உயர்வான மஞ்சங்களும் இருக்கும்.
கோப்பைகள் சரியாக வைக்கப்பட்டிருக்கும்.
சாய்ந்து கொள்வதற்காகத் தலையணைகள் வரிசையாக(வும், அழகாகவும்) வைக்கப்பட்டிருக்கும்.
விரிப்புகள் (நேர்த்தியாக) விரிக்கப்பட்டிருக்கும்.
அவர்கள் மேகங்களை2, அவை எவ்வாறு படைக்கப்பட்டுள்ளனவென்றும் பார்ப்பதில்லையா?
வானத்தை, அது எவ்வாறு உயர்த்தப்பட்டுள்ளதென்றும்3,
மலைகளை, அவை எவ்வாறு நாட்டப்பட்டுள்ளனவென்றும்4,
பூமியையும், அது எவ்வாறு விரிவுபடுத்தப்பட்டுள்ளதென்பதையும்5 (அவர்கள் பார்ப்பதில்லையா?)
எனவே நீர் அறிவுரை கூறுவீராக; ஏனென்றால், நீர் அறிவுரை கூறுபவரேயாவீர்;
நீர் அவர்களின் காவலராக நியமிக்கப்பட்டவர் அல்ல.
ஆனால் எவர் புறக்கணித்து, நிராகரிக்கின்றாரோ,
அவருக்கு அல்லாஹ் மாபெரும் தண்டனையை வழங்குவான்.
நிச்சயமாக, அவர்கள் எம்மிடமே திரும்பி வர வேண்டியதிருக்கிறது.
பின்னர் அவர்களிடம் கேள்வி, கணக்குக் கேட்பதும் நிச்சயமாக எம்முடைய வேலையேயாகும். ரு1
அளவற்ற அருளாளனும், மேன்மேலும் கருணைகாட்டுபவனுமாகிய அல்லாஹ்வின் பெயரால் (ஓதுகின்றேன்).
(நான்) விடியற்காலையைச் சான்றாகக் காட்டுகிறேன்1.
பத்து இரவுகளையும்2,
இரட்டை(ப் படையை)யும், ஒற்றை(ப் படையை)யும்2அ,
(மேற்கூறப்பட்ட பத்து இரவுகளுக்குப் பிறகு) சென்று விடுகின்ற இரவையும், (சான்றாகக் காட்டுகிறேன்.)3
அறிவுடையவருக்கு இதில் உறுதியான சான்று இல்லையா?
ஆது  (இனத்தவரு)டன் உமது இறைவன் எவ்வாறு நடந்து கொண்டான் என்பதை நீர் பார்க்கவில்லையா?
உயர்ந்த கட்டடங்களை உடையவர்களாகிய இரம் எனு(இனத்தவருடனு)ம் (உமது இறைவன் எவ்வாறு நடந்து கொண்டான் என்பதை நீர் பார்க்கவில்லையா?)
அவற்றைப் போன்று அந்த நாடுகளில் உருவாக்கப்பட்டிருக்கவில்லை.
பள்ளத்தாக்கில் கற்பாறைகளைக் குடைந்து (தங்கள் வீடுகளை) அமைத்த ஸமூது இனத்தவருடனும், (இறைவன் எவ்வாறு நடந்து கொண்டான் என்பது உமக்குத் தெரியாதா?).
ஏராளமான பாசறைகளுக்குரிய ஃபிர்அவ்னுடனும் (உமது இறைவன் எவ்வாறு நடந்து கொண்டான் என்பதனை நீர் பார்க்கவில்லையா?)
அவர்கள் நகரங்களில் வரம்பு மீறிச் செயல்பட்டனர்.
அவர்கள் அவற்றில் குழப்பம் விளைவிப்பதில் மிக மிஞ்சி விட்டனர்.
எனவே உமது இறைவன் அவர்கள் மீது தண்டனையின் சாட்டையை விழச் செய்தான்.
நிச்சயமாக உமது இறைவன் கவனமாகப் பார்த்துக் கொண்டிருக்கிறான்.
மனிதனைப் பொருத்தவரை, அவனுடைய இறைவன் அவனைச் சோதித்து,அவனுக்குக் கண்ணியமளித்து, அவனுக்கு அருள் செய்யும் போது, என் இறைவன் என்னைக் கண்ணியப்படுத்தியுள்ளான் என்று அவன் கூறுகின்றான்.
ஆனால், அவன் அவனைச் சோதித்து, அவனது வாழ்விற்குரியவற்றை அவனுக்குக் குறைவாகக் கொடுக்கும் போது, என் இறைவன் என்னை இழிவுபடுத்தியுள்ளான் என்று அவன் கூறுகின்றான்.
அவ்வாறன்று; மாறாக, (தவறு உங்களுடையது தான்) நீங்கள் அனாதைகளைக் கண்ணியப்படுத்தவில்லை.
மேலும், ஏழைக்கு உணவளிக்குமாறு நீங்கள் ஒருவரையொருவர் தூண்டுவதுமில்லை;
மேலும், (மற்றவர்களின்) பரம்பரைச் சொத்தை முழுவதுமாக விழுங்குகின்றீர்கள்;
மேலும், நீங்கள் செல்வத்தை மிக அதிகமாக நேசிக்கின்றீர்கள்.
கவனமாகக் கேளுங்கள்! பூமி பல துண்டுகளாக முற்றிலும் தகர்க்கப்பட்டு4,
வானவர்கள் அணியணியாக நிற்கும் நிலையில், உமது இறைவன் வருகை தருவான்5.
அந்நாளில் நரகம் (அருகில்) கொண்டு வரப்படும்6. அந்நாளில் மனிதன் போதனையைப் பெற விரும்புவான். ஆனால் அப்பொழுது போதனையைப் பெற்று அவனுக்கு என்ன பயன் கிடைக்கப் போகிறது? 7
(இங்குள்ள) என் வாழ்விற்காக(ச் சில நற்செயல்களை) நான் அனுப்பியிருக்க வேண்டியதிருந்ததே என்று அவன் கூறுவான்8.
எனவே, அந்நாளில் அவனுடைய (இறைவனுடைய) தண்டனையைப் போன்று வேறெவராலும் தண்டனை கொடுக்க இயலாது.
அவனது பிடியைப் போன்று வேறெவராலும் பிடிக்க இயலாது.
நிம்மதியடைந்த ஆன்மாவே!
நீ உன் இறைவனிடம் திருப்தியடைந்தவாறும், அவன் (உன்னிடம்) திருப்தியடைந்தவாறும் (அவனிடம்) திரும்பி வருக9.
தேர்ந்தெடுக்கப்பட்ட என் அடியார்களுக்கிடையே நுழைந்து விடுக10. (என உன் இறைவன் உன்னிடம் கூறுகின்றான்).
மேலும் நீ என் தோட்டத்தில் நுழைந்து விடுக. ரு1
அளவற்ற அருளாளனும், மேன்மேலும் கருணைகாட்டுபவனுமாகிய அல்லாஹ்வின் பெயரால் (ஓதுகின்றேன்).
(நீங்கள் கூறுவது போல்) இல்லை; நான் இந்த (மக்கா) நகரத்தைச் சான்றாகக் காட்டுகிறேன்.
(முஹம்மதே!) நீர் இந்த நகரத்திற்கு (மீண்டும்) வருவீர்.
தந்தையையும், மகனையும் சான்றாகக் காட்டுகிறேன்1.
நிச்சயமாக, நாம் மனிதனைக் கடின உழைப்பாளியாகப் படைத்துள்ளோம்2.
தனக்கு மேல் எவனுக்கும் ஆற்றல் இல்லை என அவன் நினைக்கின்றானா?3
நான் (ஊதாரித்தனமாகச் செலவு செய்து) ஏராளமான பணத்தை அழித்து விட்டேன் என்று அவன் கூறுகின்றான்4.
தன்னை எவனும் பார்க்கவில்லையென்று அவன் நினைக்கின்றானா?5
நாம் அவனுக்கு இரண்டு கண்களைக் கொடுக்கவில்லையா?6
ஒரு நாவையும், இரண்டு உதடுகளையும்7 (நாம் அவனுக்குக் கொடுக்கவில்லையா?).
நாம் அவனுக்கு (நேர்வழி, வழிகேடு ஆகிய) இரண்டு இலக்குகளைத் தேர்ந்தெடுக்கும் உரிமையை வழங்கியுள்ளோம்8.
ஆனால் அவன் சிகரத்தை அடைய முயலவில்லை9.
சிகரத்தை அடைதல் என்றால் என்னவென்று உமக்கு அறிவித்தது யாது?
(அது) அடிமையை விடுதலை செய்வதாகும்;
அல்லது பசியுடைய நாளில் உணவளிப்பதாகும்;
நெருங்கிய உறவினராகிய ஓர் அனாதைக்கு10,
அல்லது மண்ணில் வீழ்ந்து கிடக்கும் ஏழைக்கு11 (உணவளிப்பதாகும்).
பின்னர் அவன், நம்பிக்கை கொள்பவர்களையும், விடாமுயற்சியுடன் ஒருவருக்கொருவர் அறிவுரை கூறுபவர்களையும், ஒருவருக்கொருவர் கருணை புரியுமாறு அறிவுரை கூறுபவர்களையும் சேர்ந்தவனாகி விடுவதுமாகும்12.
இத்தகையவர்களே அருளுக்குரியவர்களாவர்.
ஆனால், எம்முடைய வசனங்களை நிராகரிப்பவர்கள், பேறிழந்தவர்களேயாவர்.
அவர்களை நெருப்பு மூடிக் கொள்ளும். ரு1
அளவற்ற அருளாளனும், மேன்மேலும் கருணைகாட்டுபவனுமாகிய அல்லாஹ்வின் பெயரால் (ஓதுகின்றேன்).
சூரியனையும், (அது தோன்றி, உயர்ந்து செல்கையில்) அதன் ஒளியையும் சான்றாகக் காட்டுகிறேன்1.
அதனைப் பின் தொடர்ந்து வரும் சந்திரனையும்2,
அதனை வெளிப்படுத்தும் பகலையும்3,
அதனைத் திரையிடும் இரவையும்4,
வானையும், அது உருவாக்கப்பட்டிருப்பதையும்5,
பூமியையும், அது விரிவுபடுத்தப்பட்டிருப்பதையும்,
மனித ஆன்மாவையும், அது குறையின்றி முழுமையாக்கப்பட்டிருப்பதையும் (சான்றாகக் காட்டுகிறேன்) 6.
அவன் (அல்லாஹ்) அதற்கு எது தவறானதென்பதையும், எது சரியானதென்பதையும் தெளிவாகத் தெரிவித்து விட்டான்.
எனவே அதனை (ஆன்மாவினை)த் தூய்மைப்படுத்துபவன் நிச்சயமாக வெற்றி பெறுகின்றான்;
அதனை (பாவத்தில்) அமுக்கி விடுபவன் முற்றிலும் அழிந்து விடுகின்றான்.
ஸமூது இனத்தினர் தங்களுடைய வரம்பு மீறுதலின் காரணமாக (இறைத் தூதரை)ப் பொய்ப்படுத்தினர்.
அவர்களுள் மிகப் பேறிழந்த ஒருவன் (அந்தக் காலத்தின் தூதரை எதிர்க்க) எழுந்த போது,
அல்லாஹ்வின் தூதர் (ஸாலிஹ் ஸமூது இனத்தவரை நோக்கி:) நீங்கள் அல்லாஹ்வின் பெண் ஒட்டகத்தைத் தனியாக விட்டு விடுங்கள்; அது தண்ணீர் அருந்துவதற்கு அனுமதி அளியுங்கள் என்று அவர்களிடம் கூறினார்.
ஆனால் அவர்கள் அவரைப் பொய்யாக்கி, அதன் காலைத் துண்டித்து விட்டனர். எனவே அவர்களின் இறைவன், அவர்களது பாவத்தின் காரணமாக அவர்களை முற்றாக அழித்து, அவர்களைத் தரைமட்டமாக்கி விட்டான்.
அவன் அவர்களின் முடிவிற்காகக் கவலைப்படவில்லை. ரு1
அளவற்ற அருளாளனும், மேன்மேலும் கருணைகாட்டுபவனுமாகிய அல்லாஹ்வின் பெயரால் (ஓதுகின்றேன்).
அந்த இரவை அது மூடிக் கொள்ளும் போது சான்றாகக் காட்டுகிறேன்1.
அந்தப் பகலை அது ஒளி வீசும் போது சான்றாகக் காட்டுகிறேன்2.
ஆணையும், பெண்ணையும் படைத்ததை சான்றாகக் காட்டுகிறேன்3.
நிச்சயமாக உங்கள் முயற்சிகள் வெவ்வேறானவையாகும்4.
எனவே, எவர் (இறை வழியில்) கொடுத்து (செலவு செய்து), இறையச்சத்தை மேற்கொண்டு,
உண்மையை நிரூபிக்கின்றாரோ,
நிச்சயமாக, நாம் அவருக்கு வசதியை வழங்குவோம்.
ஆனால் எவன் கருமித்தனம் செய்து, அலட்சியம் செய்து,
உண்மையைப் பொய்ப்படுத்துவானோ;
நிச்சயமாக, நாம் அவனுக்குத் துன்பத்தை நோக்கிச் செல்லும் பாதையை எளிதாக்குவோம்.
அவன் அழிவிற்குள்ளாகும் போது, அவனது செல்வம் அவனுக்கு எந்தப் பயனும் அளிக்காது.
நிச்சயமாக, (நேர்) வழி காட்டுவது எமது பொறுப்பாகும்.
மேலும், மறுமையும், இம்மையும் எமக்குரியவையேயாகும்.
எனவே, சுடர் விட்டெரியும் நெருப்பைப் பற்றி உங்களுக்கு நான் எச்சரிக்கை செய்கிறேன்.
மிகப் பேறிழந்தவனைத் தவிர வேறெவனும் அதில் நுழைய மாட்டான்.
(மேலும் உண்மையைப்) பொய்ப்படுத்தி, புறக்கணிக்கின்றவனும் (அதில் நுழைய மாட்டான்.)
மேலும் மிகுந்த இறையச்சமுடையவர் அதிலிருந்து தொலைவிலேயே வைக்கப்படுவார்.
அவரோ தாம் தூய்மையடைய தமது செல்வத்தை (இறை வழியில்) வழங்குவார்.
மேலும் எவருக்கும் திருப்பிச் செய்ய வேண்டிய உபகாரம் எதுவும் அவருக்கு இராது.
மாறாக, (அவர் தமது செல்வத்தை) மிக்க மேன்மைக்குரிய தமது இறைவனின் திருப்தியைத் தேடவே (வழங்குகின்றார்).
விரைவில் (அவரைப் பற்றி) அவன் திருப்தியடைவான். ரு1
அளவற்ற அருளாளனும், மேன்மேலும் கருணைகாட்டுபவனுமாகிய அல்லாஹ்வின் பெயரால் (ஓதுகின்றேன்).
முற்பகல் ஒளியை நான் சான்றாகக் காட்டுகிறேன்1.
இரவை, அது பரவுகின்ற போது நான் சான்றாகக் காட்டுகிறேன்2.
உம்முடைய இறைவன் உம்மைக் கைவிடவுமில்லை; (உம்மைக் பற்றி) வெறுப்படையவுமில்லை3.
முற்பகுதியை விடப் பிற்பகுதி (யின் ஒவ்வொரு காலகட்டமும்) உமக்கு மிகச்சிறந்ததாகும்4.
உம் இறைவன் விரைவில் உமக்கு (எல்லாம்) வழங்குவான்; மேலும் (அதனால்) நீர் மிகவும் மகிழ்ச்சியடைவீர்5.
அவன் உம்மை அனாதையாகக் கண்டு (தன் நிழலில் உமக்குப்) புகலிடம் அளிக்கவில்லையா?
அவன் உம்மை (உம் சமுதாயத்திடம் கொண்ட அன்பினால் தம்மையே) இழந்தவராகக் கண்டான். எனவே அவன் (உமக்கு அவர்களைத் திருத்தும்) வழியைக் காட்டினான்6.
அவன் உம்மைப் பெரும் குடும்பத்தையுடையவராகக் கண்டு, செல்வம் நிறைந்தவராக ஆக்கினான்.
எனவே, அனாதையை நசுக்கி விடாதிருப்பீராக7.
மேலும் உமது உதவியைக் கோருபவரை நீர் கடிந்து கொள்ளாதிருப்பீராக.
மேலும் உமது இறைவனது பேரருளைப் பறை சாற்றுவீராக8. ரு1
அளவற்ற அருளாளனும், மேன்மேலும் கருணைகாட்டுபவனுமாகிய அல்லாஹ்வின் பெயரால் (ஓதுகின்றேன்).
நாம் உமக்காக உமது நெஞ்சத்தைத் திறக்கவில்லையா?
மேலும் உம்மிடமிருந்து, உம் சுமையை நாம் இறக்கி வைத்தோம்;
அது உமது முதுகை முறித்தே விட்டிருந்தது1,
மேலும், உமது கீர்த்தியை நாம் உயர்த்தினோம் (அல்லவா?).
எனவே, நிச்சயமாக ஒவ்வொரு கஷ்டத்துடனும் சுகம் உண்டு.
(ஆம்!) நிச்சயமாக, ஒவ்வொரு கஷ்டத்துடனும் சுகம் உண்டு.
எனவே, நீர் (கடமைகளை நிறைவேற்றிய பின்) ஓய்ந்திருக்கையில் கடுமையாக முயல்வீராக2.
மேலும் அன்போடு உமது இறைவனை நோக்கித் திரும்புவீராக. ரு1
அளவற்ற அருளாளனும், மேன்மேலும் கருணைகாட்டுபவனுமாகிய அல்லாஹ்வின் பெயரால் (ஓதுகின்றேன்).
அத்திமரம்1, ஆலிவ் மரம்2 ஆகியவற்றை நான் சான்றாகக் காட்டுகிறேன்.
ஸீனாய் மலையையும்3 (சான்றாகக் காட்டுகிறேன்).
இந்த அமைதியான நகரத்தையும்4 (சான்றாகக் காட்டுகிறேன்).
நிச்சயமாக நாம் மனிதனைச் சிறந்த முறையில் படைத்து (எழுப்பியு)ள்ளோம்.
பின்னர் நாம் அவனைத் தாழ்ந்தவர்களுள் மிகத் தாழ்ந்தவனாக மாற்றினோம்.
ஆனால் நம்பிக்கை கொண்டு, நற்செயல்கள் செய்பவர்களைத் தவிர. எனவே இவர்களுக்கு என்றும் முடிவடையாத தூய வெகுமதி உண்டு.
எனவே இத்தீர்ப்புக்குப் பின்னர் உம்மைப்  பொய்ப்படுத்துவதற்கு என்ன இருக்கிறது?
அல்லாஹ் தீர்ப்பு வழங்குவோருள் மிகச்சிறந்த தீர்ப்பு வழங்குபவன் இல்லையா? ரு1
அளவற்ற அருளாளனும், மேன்மேலும் கருணைகாட்டுபவனுமாகிய அல்லாஹ்வின் பெயரால் (ஓதுகின்றேன்).
(எல்லாவற்றையும்) படைத்த உமது இறைவன் பெயரால் ஓதுவீராக!
அவன் மனிதனை உறைந்த திரவத்திலிருந்து படைத்தான்.
ஓதுவீராக! உமது இறைவன் மாபெரும் கண்ணியத்திற்குரியவனாவான்1.
அவன் எழுதுகோலைக் கொண்டு கற்றுக் கொடுத்தான்.
அவன் மனிதனுக்கு, அவன் அறியாததைக் கற்றுக் கொடுத்தான்.
(அவர்கள் நினைப்பது போன்று) அன்று! மாறாக, நிச்சயமாக மனிதன் வரம்பு மீறுகின்றான்,
ஏனெனில், அவன் தன்னைத் (இறையருளின்) தேவையற்றவன் எனக் கருதுகின்றான்.
நிச்சயமாக உமது இறைவனிடமே திரும்பிச் செல்ல வேண்டியதிருக்கிறது.
(செவியேற்பவரே!) தடுப்பவனை நீர் பார்த்தீரா?2
ஓர் அடியாரை, அவர் தொழும் போது (தடுப்பவனை நீர் பார்த்தீரா?)
எனக்குச் சொல்வீராக. அவர் நேர்வழியில் இருந்தார் என்றால்,
அல்லது நன்மையை ஏவினார் (என்றால், தடுப்பவனின் நிலை என்ன ஆகும்?).
(தடுக்கின்ற) அவன் நிராகரித்துப் புறக்கணித்தான் என்றால், (அவனது முடிவு என்னவாகும் என்பதை ) நீர் எனக்குச் சொல்வீராக.
அல்லாஹ் கவனித்துக் கொண்டிருக்கிறான் என்பதை அவன் அறிவதில்லையா?
(அவன் விரும்புவது போன்று) அன்று; மாறாக அவன் (அச் செயலிலிருந்து) விலகிக் கொள்ளவில்லையாயின், நாம் அவனுடைய முன் உச்சி முடியை பிடித்து வேகமாக இழுப்போம்.
பொய்யுரைத்துப் பாவம் செய்யக்கூடிய முன் உச்சி முடியை3
எனவே அவன் தனது குழுவினரை அழைக்கட்டும்.
நாமும் எம்முடைய காவலர்களை அழைப்போம்4.
(பகைவன் விரும்புவது போன்று) அன்று. நீர் அவனுக்கு இணங்காமல், சிரம் பணிந்து வணங்கி, (இறைவனை) நெருங்கிக் கொண்டிருப்பீராக. ரு1
அளவற்ற அருளாளனும், மேன்மேலும் கருணைகாட்டுபவனுமாகிய அல்லாஹ்வின் பெயரால் (ஓதுகின்றேன்).
நிச்சயமாக நாம் இ(ந்)த(க்குர்ஆ)னை தீர்ப்பிற்குரிய இரவில் இறக்கினோம்1.
தீர்ப்பிற்குரிய இரவு என்றால் என்னவென்று உமக்கு அறிவித்தது எது?
தீர்ப்பிற்குரிய இரவு, ஆயிரம் மாதங்களை விட மிகச்சிறந்ததாகும்2.
அதில் வானவர்களும், அந்த ஆன்மாவும் (ஆத்மீகமும், பௌதீகமுமான) அனைத்து விவகாரங்கள் தொடர்பாகத் தங்கள் இறைவனின் கட்டளையுடன் இறங்குகின்றனர்.
விடியற்காலை தோன்றும் வரை. (அது முற்றிலும்) சாந்தியானதாகவே இருக்கும்3. ரு1
அளவற்ற அருளாளனும், மேன்மேலும் கருணைகாட்டுபவனுமாகிய அல்லாஹ்வின் பெயரால் (ஓதுகின்றேன்).
வேதத்தையுடையவர்கள், இறைவனுக்கு இணை வைப்பவர்கள் ஆகியவர்களுள் நிராகரிப்பவர்களிடம் தெளிவான சான்று வரும் வரை, தங்கள் தீமைகளிலிருந்து தவிர்ந்து கொள்பவர்களைச் சேர்ந்தவர்களாக அவர்கள் இருந்ததில்லை1.
(அதாவது) தூய்மையான வேதங்களை (அவர்களுக்கு) ப் படித்துக் காட்டக்கூடியவராகிய, அல்லாஹ்விடமிருந்து ஒரு தூதர் (அவர்களிடம் வரும் வரை,தங்கள் தீமைகளிலிருந்து தவிர்ந்து கொள்பவர்களாக அவர்கள் இருந்ததில்லை).
இதில் நிலைத்து நிற்கும் கட்டளைகள் உள்ளன2.
வேதம் வழங்கப்பட்டவர்களிடம் தெளிவான சான்று வந்ததன் பின்னரே, அவர்கள் (பல்வேறு பிரிவுகளாகப்) பிரிந்துள்ளனர்3.
உளப்பூர்வமாக அவனுக்குக் கீழ்ப்படிபவராக, வணக்கத்தை முற்றிலும் அவனுக்கே ஆக்கியவாறு அல்லாஹ்வை மட்டும் வணங்க வேண்டுமென்றும், தொழுகையை நிலைநாட்ட வேண்டுமென்றும், மேலும் ஸக்காத்து கொடுக்க வேண்டுமென்றுமே அவர்களுக்குக் கட்டளையிடப்பட்டது. இது, (என்றும் உண்மையில்) நிலைத்திருக்கும் மார்க்கமாகும்.
நிச்சயமாக வேதத்தையுடையவர்கள், இறைவனுக்கு இணை வைப்பவர்கள் ஆகியவர்களுள் நிராகரிப்பவர்கள், நரக நெருப்பில் (நுழைபவர்களாக) இருப்பர். (அவர்கள்) அதில் நெடுங்காலம் வாழ்ந்து வருவர். அவர்களே படைப்புகளுள் மிக மோசமானவர்களாவர்.
நிச்சயமாக நம்பிக்கை கொண்டு, நற்செயல்கள் செய்கின்றவர்களே படைப்புகளுள் மிகச்சிறந்தவர்களாவர்.
அவர்களின் இறைவனிடத்தில் அவர்களுக்குரிய வெகுமதி, என்றென்றும் நிலைத்திருக்கும் தோட்டங்களாகும். அவற்றிற்கிடையே ஆறுகள் ஓடும். அவர்கள் அவற்றில் என்றென்றும் வாழ்ந்து வருவர். அல்லாஹ் அவர்களைப் பற்றித் திருப்தி கொண்டுள்ளான்; அவர்கள் அவனைப் பற்றியும் திருப்தி கொண்டுள்ளனர். அது,தமது இறைவனுக்கு அஞ்சி நடக்கின்றவருக்குரியதாகும். ரு1
அளவற்ற அருளாளனும், மேன்மேலும் கருணைகாட்டுபவனுமாகிய அல்லாஹ்வின் பெயரால் (ஓதுகின்றேன்).
பூமி அதன் கடுமையான அதிர்ச்சிக்குள்ளாக்கப்படும் போது1,
பூமி தன் சுமைகளை வெளியே எறியும்2.
இதற்கு என்ன நேர்ந்தது என்று மனிதன் கேட்பான்3.
அந்நாளில் அது தன் (மறைவான) செய்திகளை விளக்கும் 4.
ஏனென்றால், உம்முடைய இறைவன் அதற்கு அவ்வாறு கட்டளையிட்டுள்ளான்.
அந்நாளில் மக்கள் தங்கள் செயல்களின் விளைவுகளைக் காணும் பொருட்டு,சிதறடிக்கப்பட்ட கூட்டங்களாக வந்து சேருவார்கள்6.
பின்னர் ஓர் அணு அளவு (ஆவது) நன்மை செய்திருப்பவர் அதனைக் கண்டு கொள்வார்7.
மேலும் ஓர் அணு அளவு (ஆவது) தீமை செய்திருப்பவரும் அதனைக் கண்டு கொள்வார்8. ரு1
அளவற்ற அருளாளனும் மென்மேலும் கருணைக்காட்டுபவனாகிய அல்லாஹ்வின் பெயரால் (ஓதுகின்றேன்)
மூச்சுத்திணர போர்க்குதிரைகளை ஒட்டிச்செல்லும் கூட்டத்தை நான் சான்றாக காட்டுகின்றேன்.
தீப்பொறிகளை வெளிப்படுத்துகின்ற குதிரை வீரர்களையும்.
பின்னர் விடியற்காலையில் (எதிரிகள்) பாய்ந்து செல்பவர்களையும்.
அதன் மூலம் புழுதி மேகங்களைக் கிளப்புபவர்களையும்.
அதன் மூலம் (எதிரிகளின்) படைகளுக்கு நடுவில் ஊடுருவிச் செல்பவர்களையும் சான்றாகாக் காட்டுகிறேன்.
நிச்சியமாக மனிதன் தன் இறைவனுக்கு மிகவும் நன்றி கொன்றவனாக இருக்கின்றான்.
நிச்சியமாக அவன் (தனது) சொல், செயலால்) அதற்குச் சாட்சி பகற்கின்றன.
நிச்சியமாக அவன் செல்வத்தை நேசிப்பதில் தீவிரப் பற்றுள்ளவனாக இருக்கின்றான்.
கல்லறைகளிலுள்ளவர்கள் அறிவதில்லையா? (அவர்கள்) எழுப்பப்பட்டு
நெஞ்சங்களிலுள்ளது பிரித்தெடுக்கப்படும்போது,
நிச்சியமாக அவர்களின் இறைவன் அந்த நாளில் அவர்களைப் பற்றி நன்கு தெரிந்தவனாக இருப்பான். ரு1
அளவற்ற அருளாளனும் மென்மேலும் கருணைக்காட்டுபவனாகிய அல்லாஹ்வின் பெயரால் (ஓதுகின்றேன்).
(உலகில்) பெருந்துன்பம் ஒன்று (வரவிருக்கிறது).
அப்பெருந்துன்பமென்பது என்ன?
மேலும் பெருந்துன்பமென்றால் என்னவென்று உமக்கு அறிவித்தது எது?
அந்நாளில் மக்கள் சிதறடிக்கப்பட்ட ஈசல்களை போன்று ஆகிவிடுவார்கள்.
மலைகள் அடித்துச் சிக்கெடுக்கப்பட்ட பஞ்சைப் போன்று ஆகிவிடும்.
பின்னர் எவரது (செயல்களின்) எடைகள் கனமானவையாக உள்ளனவோ.
அவர் திருப்திகரமான வாழ்வைப் பெறுவார்.
ஆனால் எவரது (செயல்களின்) எடைகள் குறைந்தவையாக உள்ளனவோ,
நரகம் அவருக்குத் தாயாகி (அவரது தங்குமிடமாகி) விடும்.
அது என்னவென்று உமக்கு அறிவித்தது எது?
அது ஒரு சுடர்விட்டெரியும் நெருப்பாகும். ரு1
அளவற்ற அருளாளனும் மென்மேலும் கருணைக்காட்டுபவனாகிய அல்லாஹ்வின் பெயரால் (ஓதுகின்றேன்)
(உலகப் பொருள்களை) கூட்டுவதற்காக நீங்கள் ஒருவருக்கொருவர் போட்டியிடுதல், உங்கள் கவனத்தைத் திருப்புகிறது.
நீங்கள் கல்லறைகளைச் சென்றடையும் வரை.
அது மட்டுமன்று (குர்ஆனில் விளக்கப்பட்ட உண்மையினை) நீங்கள் விரைவில் அறிந்து கொள்வீர்கள்.
(நீங்கள் நினைப்படைப் போன்று) அன்று மீண்டும் நீங்கள் விரைவில் அறிந்து கொள்வீர்கள்.
(உண்மை நீங்கள் நினைப்பது போன்று) ஒருபோதும் இல்லை. அந்தோ! உறுதியான ஞானத்துடன் நீங்கள் அதனை அறிந்திருந்தால்!
நிச்சியமாக நீங்கள் (இவ்வுலக வாழ்விலேயே) நரகத்தைக் கண்டிருப்பீர்கள்.
பின்னர், நிச்சியமாக நீங்கள் (மறுமையில்) உறுதியான கண்ணால் காண்பீர்கள்.
பின்னர், அந்நாளில் (உலக) அருட்கொடை குறித்து (நீங்கள் அவற்றிற்காக குறித்து (நீங்கள் அவற்றிற்காக இறைவனுக்கு நன்றி செலுத்தினீர்களா இல்லையா என்று) உங்களிடம் கெட்கப்படும். ரு1
அளவற்ற அருளாளனும் மென்மேலும் கருணைக்காட்டுபவனாகிய அல்லாஹ்வின் பெயரால் (ஓதுகின்றேன்)
(அழிவு) காலத்தின் மேல் ஆணையாக!
நிச்சியமாக மனிதன் நஷ்டத்தில் இருக்கிறான்.
ஆயினும் நம்பிக்கை கொண்டு, நற்செயல்கள் செய்து, உண்மையைக் கூறி, பொறுமையுடன் செயலாற்றுமாறு வருபவர்களைத் தவிர (அவர்கள் என்றும் இழப்பிற்காளாக மாட்டார்கள்.) ரு1
அளவற்ற அருளாளனும் மென்மேலும் கருணைக்காட்டுபவனாகிய அல்லாஹ்வின் பெயரால் (ஓதுகின்றேன்)
புறங்கூறுபவனும் அவதூறு கூறுபவனுமாகிய ஒவ்வொருவனுக்கும் அழிவுதான்.
அத்தகையவன் செல்வத்தைச் சேர்த்து வைத்து அதனை அவ்வப்போது கணக்கிட்டுக் கொண்டேயிருக்கின்றான்.
தன் செல்வம் தன் (பெயரி)னை நிலைத்திருக்கச் செய்யும் என்று அவன் நினைக்கின்றான்.
ஒருபோதும் அவ்வாறன்று, மாறாக அவன் நிச்சியமாக தூள் தூளாக ஆக்கக்கூடிய  தண்டனையில் எரியப்படுவான்.
தூள்துளாக ஆக்ககூடிய தண்டனையென்றால் என்னவென்று உமக்கு அறிவித்தது எது?
அது அல்லாஹ்வால் எரியச்செய்யப்பட்ட நெருப்பாகும்.
அது உள்ளங்களில் பாய்ந்து செல்லும்.
அது அவர்களை சுற்றி அடைக்கப்பட்டிருக்கும்.
நீளமான தூண்களில் (அவர்கள்) பிணைக்கப்பட்டிருப்பர். ரு1
அளவற்ற அருளாளனும் மென்மேலும் கருணைக்காட்டுபவனாகிய அல்லாஹ்வின் பெயரால் (ஓதுகின்றேன்)
உமது இறைவன் யானைப் படையினர்களுடன் எவ்வாறு நடந்து கொண்டான் என்பதை நீர் பார்க்கவில்லையா?1
அவன் அவர்களின் திட்டத்தைத் தோல்வியடையச் செய்யவில்லையா?
மேலும் அவன் அவர்கள் (பிணங்கள்) மேல் கூட்டம் கூட்டமாக பறவைகளை அனுப்பினான்.
அவை (இறந்து அழுகிப்போன) அவர்(களின் இறைச்சி)களைக் களிமண் கற்களின்மேல் அடித்துக் கொண்ட(வாறு தின்ற)ன.
இவ்வாறு அவன் அவர்களை, தின்றுவிட்ட வைக்கோல்களைப்போல் ஆக்கிவிட்டான். ரூ1
அளவற்ற அருளாளனும் மென்மேலும் கருணைக்காட்டுபவனாகிய அல்லாஹ்வின் பெயரால் (ஓதுகின்றேன்)
குறைஷியரின் பற்றுதலுக்காக.
குளிர்காலத்திலும் கோடைகாலத்திலும் அவர்களின் பயணத்தில் (மக்காவுடன்) பற்றுதலுடனிருக்க (நாம் அவ்வாறு செய்தோம்)
எனவே இந்த வீட்டிற்குரிய இறைவனை அவர்கள் வணங்கவேண்டும்.
அவன் அவர்களுக்கு பசி(யின் வேளையி)ல் உணவளித்தான். மேலும் அச்சத்தி(ன் வேளையி)ல் பாதுகாப்பளித்தான். ரு1
அளவற்ற அருளாளனும் மென்மேலும் கருணைக்காட்டுபவனாகிய அல்லாஹ்வின் பெயரால் (ஓதுகின்றேன்)
மார்க்கத்தைப் பொய்படுத்துபவனை நீர் அறிந்து கொண்டீரா?
அவனே அநாதையை விரட்டுகின்றவன்.
மேலும் ஏழைக்கு உணவளிக்குமாறு அவன் தூண்டுவதில்லை.
தொழக்கூடிய அவர்கள் மீது அழிவுதான்.
அவர்கள் தங்கள் தொழுகையில் கவனமற்றவர்களாகத் தொழுதனர்.
(மக்களுக்குக்) காட்டவே அத்தகையோர் விருமபுகின்றனர்.
அவர்கள் அற்ப நன்மைக்குரிய செயல்களைக் கூட தடுத்து விடுகின்றனர்.ரு1
அளவற்ற அருளாளனும் மென்மேலும் கருணைக்காட்டுபவனாகிய அல்லாஹ்வின் பெயரால் (ஓதுகின்றேன்)
(நபியே!) நிச்சியமாக நாம் உமக்கு மிகுதி(யான நன்மை)யினை வழங்கியுள்ளோம்.
என்வே நீர் (நன்றி தெரிவிக்க) உமது இறைவனை நீர் (மிகுதியாக) தொழுது, தியாகம் செய்வீராக.
நிச்சியிமாக உமது பகைவனே ஆண் சந்ததியற்றவன்.
அளவற்ற அருளாளனும் மென்மேலும் கருணைக்காட்டுபவனாகிய அல்லாஹ்வின் பெயரால் (ஓதுகின்றேன்)
(நாம் எக்கால முஸ்லிம்களிடமும் கூறுகிறோம்) நீர் (உம் காலத்து நிராகரிப் போரிடம்) கூறுவீராக: நிராகரிப்பவர்களே! கேளுங்கள்!
நீங்கள் வணங்குவதைப் போல் நான் வணங்குவதில்லை.
நான் வணங்குவதைப் போல் நீங்கள் வணங்குவதில்லை.
மேலும் நீங்கள் வணங்குபவற்றை நான் வணங்குவதில்லை.
நான் வணங்குகிறவனை நீங்களும் வணங்குவதில்லை.
(ஏனெனில்) உங்கள் மார்க்கம் உங்களுக்கு (ஒரு வழிமுறையினையு)ம். என் மார்க்கம் எனக்கு (ஒரு வழிமுறையினையு)ம் (ஏற்படுத்தி) உள்ளது. ரு1
அளவற்ற அருளாளனும் மேன் மேலும் கருணை காட்டுபவனுமாகிய அல்லாஹ்வின் பெயரால் (ஓதுகின்றேன்.)
அல்லாஹ்வின் உதவியும் வெற்றியும் வரும்பொழுது,
மேலும், அல்லாஹ்வின் மார்க்கத்தில் மக்கள் கூட்டம் கூட்டமாக இணைவதை நீர் காணும்பொழுது,
நீர் உமது இறைவனை புகழ்ந்து, அவனது தூய்மையினை எடுத்துரைத்து, அவனுடைய மன்னிப்பைத் தேடுவீராக. நிச்சயமாக அவன் தொடர்ந்து கருணை காட்டுபவனாவான்.
அளவற்ற அருளாளனும் மேன் மேலும் கருணை காட்டுபவனுமாகிய அல்லாஹ்வின் பெயரால் ( ஓதுகின்றேன்)
அபூலஹபின் ( தீச்சுடரின் தந்தையின் ) இரண்டு கைகளும் அழிந்துவிடும்.அவ்வாறே அவனும் ( அழிந்து விடுவான்.)
அவனது செல்வமும் , அவன் சம்பாதித்திருப்பதும் அவனுக்கு எந்தப் பயனும் அளிக்காது.
விரைவில் அவன் சுடர்விட்டெரியும் நெருப்பில் நுழைவான் .
(நெருப்பிற்கு வேண்டிய ) எரி பொருளை சேர்த்தவாறு சுற்றித்திரியும் அவனுடைய மனைவியும் ( நெருப்பில் நுழைவாயில்.)
முறுக்கேற்றப்பட்ட ஈச்சநார் சுருக்குக் கயிறு அவளது சுற்றிப் பிணைக்கப்பட்டிருக்கும். ரு1.
அளவற்ற அருளாளனும் மேன் மேலும் கருணை காட்டுபவனுமாகிய அல்லாஹ்வின் பெயரால் ( ஓதுகின்றேன்.)
(எல்லாக் கால முஸ்லிம்களிடமும் நாம் கூறுகிறோம்:) நீர் ( மற்றவர்களிடம் ) கூறுவீராக ! (உண்மையில் ) அல்லாஹ் ஒருவனே ஆவான்.
அல்லாஹ் (எந்தத்) தேவை(யும்) அற்றவன். (எல்லாவற்றிற்கும் , அவன் தேவையானவன். )
அவன் எவரையும் பெறவில்லை ; அவன் எவராலும் பெறப்படவுமில்லை.
(அவனது பண்புகளில் ) அவனுக்கு இணை எவரும் இல்லை. ரு1
அளவற்ற அருளாளனும் மேன் மேலும் கருணை காட்டுபனுமாகிய அல்லாஹ்வின் பெயரால் (ஓதுகின்றேன்.)
நீர் கூறுவீராக : இயற்கை நியதியின் இறைவனிடம் நான் பாதுகாப்பு தேடுகிறேன்.
அவன் படைத்தவற்றின் தீங்கிலிருந்தும் ,
இருள் பரவும்போது , அதன் தீங்கிலிருந்தும் ,
(உறவு தொடர்புகளின்)முடிச்சுகளில் (அவற்றை முறிப்பதற்காக ) ஊதுபவர்களின் தீங்கிலிருந்தும் 
பொறாமைக்காரன், பொறாமை கொள்கின்றபோது ஏற்படுகிற தீங்கிலிருந்தும் (நான் பாதுகாப்புத் தேடுகிறேன்.) ரு1
அளவற்ற அருளாளனும் மேன் மேலும் கருணை காட்டுபவனுமாகிய அல்லாஹ்வின் பெயரால் ( ஓதுகின்றேன்.)
நீர் கூறுவீராக : நான் மனித இனத்தின் இறைவனிடம் பாதுகாப்புத் தேடுகிறேன்.
(அவன்) மனித இனத்தின் மன்னன்.
(அவன்) மனித இனத்தின் வணக்கத்திற்குரியவன்.
தீய எண்ணங்களை உருவாக்கி விட்டு ஒதுங்கி கொள்பவனின் தீங்கிலிருந்தும் (நான் பாதுகாப்பு தேடுகிறேன்.)
(மேலும்) அவன் மக்களின் உள்ளங்களில் தீய எண்ணங்களை உண்டு பண்ணுகின்றவன் ஆவான்.
அவன் ஜின்களிலும் மனிதர்களிலும் உள்ளான். ரு1
